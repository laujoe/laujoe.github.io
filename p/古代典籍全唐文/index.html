<!DOCTYPE html>
<html lang="zh-cn" dir="ltr">
    <head><meta charset='utf-8'>
<meta name='viewport' content='width=device-width, initial-scale=1'><meta name='description' content="董诰等编">
<title>「古代典籍」全唐文</title>

<link rel='canonical' href='https://laujoe.github.io/p/%E5%8F%A4%E4%BB%A3%E5%85%B8%E7%B1%8D%E5%85%A8%E5%94%90%E6%96%87/'>

<link rel="stylesheet" href="/scss/style.min.7b471e0b175d61b35b614cf68048cb955c83cbf2a54eef8395b2d61c722674e8.css"><meta property='og:title' content="「古代典籍」全唐文">
<meta property='og:description' content="董诰等编">
<meta property='og:url' content='https://laujoe.github.io/p/%E5%8F%A4%E4%BB%A3%E5%85%B8%E7%B1%8D%E5%85%A8%E5%94%90%E6%96%87/'>
<meta property='og:site_name' content='Lau Joe / Soar Freely'>
<meta property='og:type' content='article'><meta property='article:section' content='Post' /><meta property='article:tag' content='古代典籍' /><meta property='article:published_time' content='2020-01-01T00:00:00&#43;00:00'/><meta property='article:modified_time' content='2020-01-01T00:00:00&#43;00:00'/><meta property='og:image' content='https://laujoe.github.io/p/%E5%8F%A4%E4%BB%A3%E5%85%B8%E7%B1%8D%E5%85%A8%E5%94%90%E6%96%87/homepage.jpg' />
<meta name="twitter:title" content="「古代典籍」全唐文">
<meta name="twitter:description" content="董诰等编"><meta name="twitter:card" content="summary_large_image">
    <meta name="twitter:image" content='https://laujoe.github.io/p/%E5%8F%A4%E4%BB%A3%E5%85%B8%E7%B1%8D%E5%85%A8%E5%94%90%E6%96%87/homepage.jpg' />
    <link rel="shortcut icon" href="/favicon.ico" />

    </head>
    <body class="
    article-page
    ">
    <script>
        (function() {
            const colorSchemeKey = 'StackColorScheme';
            if(!localStorage.getItem(colorSchemeKey)){
                localStorage.setItem(colorSchemeKey, "auto");
            }
        })();
    </script><script>
    (function() {
        const colorSchemeKey = 'StackColorScheme';
        const colorSchemeItem = localStorage.getItem(colorSchemeKey);
        const supportDarkMode = window.matchMedia('(prefers-color-scheme: dark)').matches === true;

        if (colorSchemeItem == 'dark' || colorSchemeItem === 'auto' && supportDarkMode) {
            

            document.documentElement.dataset.scheme = 'dark';
        } else {
            document.documentElement.dataset.scheme = 'light';
        }
    })();
</script>
<div class="container main-container flex on-phone--column extended"><aside class="sidebar left-sidebar sticky ">
    <button class="hamburger hamburger--spin" type="button" id="toggle-menu" aria-label="切换菜单">
        <span class="hamburger-box">
            <span class="hamburger-inner"></span>
        </span>
    </button>

    <header>
        
            
            <figure class="site-avatar">
                <a href="/">
                
                    
                    
                    
                        
                        <img src="/img/avatar_hu_2ba7c4c394b7cec8.png" width="300"
                            height="450" class="site-logo" loading="lazy" alt="Avatar">
                    
                
                </a>
                
            </figure>
            
        
        
        <div class="site-meta">
            <h1 class="site-name"><a href="/">Lau Joe / Soar Freely</a></h1>
            <h2 class="site-description">纵浪大化中，不喜亦不惧。</h2>
        </div>
    </header><ol class="menu-social">
            
                <li>
                    <a 
                        href='mailto:quintuple0935@163.com'
                        target="_blank"
                        title="Mail"
                        rel="me"
                    >
                        
                        
                            <svg  xmlns="http://www.w3.org/2000/svg"  width="24"  height="24"  viewBox="0 0 24 24"  fill="none"  stroke="currentColor"  stroke-width="2"  stroke-linecap="round"  stroke-linejoin="round"  class="icon icon-tabler icons-tabler-outline icon-tabler-mailbox"><path stroke="none" d="M0 0h24v24H0z" fill="none"/><path d="M10 21v-6.5a3.5 3.5 0 0 0 -7 0v6.5h18v-6a4 4 0 0 0 -4 -4h-10.5" /><path d="M12 11v-8h4l2 2l-2 2h-4" /><path d="M6 15h1" /></svg>
                        
                    </a>
                </li>
            
                <li>
                    <a 
                        href='/index.xml'
                        target="_blank"
                        title="RSS"
                        rel="me"
                    >
                        
                        
                            <svg xmlns="http://www.w3.org/2000/svg" class="icon icon-tabler icon-tabler-rss" width="24" height="24" viewBox="0 0 24 24" stroke-width="2" stroke="currentColor" fill="none" stroke-linecap="round" stroke-linejoin="round">
  <path stroke="none" d="M0 0h24v24H0z"/>
  <circle cx="5" cy="19" r="1" />
  <path d="M4 4a16 16 0 0 1 16 16" />
  <path d="M4 11a9 9 0 0 1 9 9" />
</svg>



                        
                    </a>
                </li>
            
                <li>
                    <a 
                        href='https://sspai.com/u/ha9qwsa0/updates'
                        target="_blank"
                        title="少数派"
                        rel="me"
                    >
                        
                        
                            <svg  xmlns="http://www.w3.org/2000/svg"  width="24"  height="24"  viewBox="0 0 24 24"  fill="none"  stroke="currentColor"  stroke-width="2"  stroke-linecap="round"  stroke-linejoin="round"  class="icon icon-tabler icons-tabler-outline icon-tabler-math-pi"><path stroke="none" d="M0 0h24v24H0z" fill="none"/><path d="M7 20v-16" /><path d="M17 4v16" /><path d="M20 4h-16" /></svg>
                        
                    </a>
                </li>
            
                <li>
                    <a 
                        href='https://mp.weixin.qq.com/s/80ap1Uew0Ci0rUnfPJLDGA'
                        target="_blank"
                        title="微信公众号"
                        rel="me"
                    >
                        
                        
                            <svg  xmlns="http://www.w3.org/2000/svg"  width="24"  height="24"  viewBox="0 0 24 24"  fill="none"  stroke="currentColor"  stroke-width="2"  stroke-linecap="round"  stroke-linejoin="round"  class="icon icon-tabler icons-tabler-outline icon-tabler-brand-wechat"><path stroke="none" d="M0 0h24v24H0z" fill="none"/><path d="M16.5 10c3.038 0 5.5 2.015 5.5 4.5c0 1.397 -.778 2.645 -2 3.47l0 2.03l-1.964 -1.178a6.649 6.649 0 0 1 -1.536 .178c-3.038 0 -5.5 -2.015 -5.5 -4.5s2.462 -4.5 5.5 -4.5z" /><path d="M11.197 15.698c-.69 .196 -1.43 .302 -2.197 .302a8.008 8.008 0 0 1 -2.612 -.432l-2.388 1.432v-2.801c-1.237 -1.082 -2 -2.564 -2 -4.199c0 -3.314 3.134 -6 7 -6c3.782 0 6.863 2.57 7 5.785l0 .233" /><path d="M10 8h.01" /><path d="M7 8h.01" /><path d="M15 14h.01" /><path d="M18 14h.01" /></svg>
                        
                    </a>
                </li>
            
        </ol><ol class="menu" id="main-menu">
        
        
        
        <li >
            <a href='/' >
                
                
                
                    <svg xmlns="http://www.w3.org/2000/svg" class="icon icon-tabler icon-tabler-home" width="24" height="24" viewBox="0 0 24 24" stroke-width="2" stroke="currentColor" fill="none" stroke-linecap="round" stroke-linejoin="round">
  <path stroke="none" d="M0 0h24v24H0z"/>
  <polyline points="5 12 3 12 12 3 21 12 19 12" />
  <path d="M5 12v7a2 2 0 0 0 2 2h10a2 2 0 0 0 2 -2v-7" />
  <path d="M9 21v-6a2 2 0 0 1 2 -2h2a2 2 0 0 1 2 2v6" />
</svg>



                
                <span>主页 | Home</span>
            </a>
        </li>
        
        
        <li >
            <a href='/%E5%85%B3%E4%BA%8E-about/' >
                
                
                
                    <svg xmlns="http://www.w3.org/2000/svg" class="icon icon-tabler icon-tabler-user" width="24" height="24" viewBox="0 0 24 24" stroke-width="2" stroke="currentColor" fill="none" stroke-linecap="round" stroke-linejoin="round">
  <path stroke="none" d="M0 0h24v24H0z"/>
  <circle cx="12" cy="7" r="4" />
  <path d="M6 21v-2a4 4 0 0 1 4 -4h4a4 4 0 0 1 4 4v2" />
</svg>



                
                <span>关于 | About</span>
            </a>
        </li>
        
        
        <li >
            <a href='/archives/' >
                
                
                
                    <svg xmlns="http://www.w3.org/2000/svg" class="icon icon-tabler icon-tabler-archive" width="24" height="24" viewBox="0 0 24 24" stroke-width="2" stroke="currentColor" fill="none" stroke-linecap="round" stroke-linejoin="round">
  <path stroke="none" d="M0 0h24v24H0z"/>
  <rect x="3" y="4" width="18" height="4" rx="2" />
  <path d="M5 8v10a2 2 0 0 0 2 2h10a2 2 0 0 0 2 -2v-10" />
  <line x1="10" y1="12" x2="14" y2="12" />
</svg>



                
                <span>归档 | Archives</span>
            </a>
        </li>
        
        
        <li >
            <a href='/search/' >
                
                
                
                    <svg xmlns="http://www.w3.org/2000/svg" class="icon icon-tabler icon-tabler-search" width="24" height="24" viewBox="0 0 24 24" stroke-width="2" stroke="currentColor" fill="none" stroke-linecap="round" stroke-linejoin="round">
  <path stroke="none" d="M0 0h24v24H0z"/>
  <circle cx="10" cy="10" r="7" />
  <line x1="21" y1="21" x2="15" y2="15" />
</svg>



                
                <span>搜索 | Search</span>
            </a>
        </li>
        
        
        <li >
            <a href='/photos/' >
                
                
                
                    <svg  xmlns="http://www.w3.org/2000/svg"  width="24"  height="24"  viewBox="0 0 24 24"  fill="none"  stroke="currentColor"  stroke-width="2"  stroke-linecap="round"  stroke-linejoin="round"  class="icon icon-tabler icons-tabler-outline icon-tabler-brand-wechat"><path stroke="none" d="M0 0h24v24H0z" fill="none"/><path d="M16.5 10c3.038 0 5.5 2.015 5.5 4.5c0 1.397 -.778 2.645 -2 3.47l0 2.03l-1.964 -1.178a6.649 6.649 0 0 1 -1.536 .178c-3.038 0 -5.5 -2.015 -5.5 -4.5s2.462 -4.5 5.5 -4.5z" /><path d="M11.197 15.698c-.69 .196 -1.43 .302 -2.197 .302a8.008 8.008 0 0 1 -2.612 -.432l-2.388 1.432v-2.801c-1.237 -1.082 -2 -2.564 -2 -4.199c0 -3.314 3.134 -6 7 -6c3.782 0 6.863 2.57 7 5.785l0 .233" /><path d="M10 8h.01" /><path d="M7 8h.01" /><path d="M15 14h.01" /><path d="M18 14h.01" /></svg>
                
                <span>相册 | Photos</span>
            </a>
        </li>
        
        
        <li >
            <a href='/%E9%93%BE%E6%8E%A5-links/' >
                
                
                
                    <svg xmlns="http://www.w3.org/2000/svg" class="icon icon-tabler icon-tabler-link" width="24" height="24" viewBox="0 0 24 24" stroke-width="2" stroke="currentColor" fill="none" stroke-linecap="round" stroke-linejoin="round">
  <path stroke="none" d="M0 0h24v24H0z"/>
  <path d="M10 14a3.5 3.5 0 0 0 5 0l4 -4a3.5 3.5 0 0 0 -5 -5l-.5 .5" />
  <path d="M14 10a3.5 3.5 0 0 0 -5 0l-4 4a3.5 3.5 0 0 0 5 5l.5 -.5" />
</svg>



                
                <span>链接 | Links</span>
            </a>
        </li>
        
        <li class="menu-bottom-section">
            <ol class="menu">

                
                    <li id="dark-mode-toggle">
                        <svg xmlns="http://www.w3.org/2000/svg" class="icon icon-tabler icon-tabler-toggle-left" width="24" height="24" viewBox="0 0 24 24" stroke-width="2" stroke="currentColor" fill="none" stroke-linecap="round" stroke-linejoin="round">
  <path stroke="none" d="M0 0h24v24H0z"/>
  <circle cx="8" cy="12" r="2" />
  <rect x="2" y="6" width="20" height="12" rx="6" />
</svg>



                        <svg xmlns="http://www.w3.org/2000/svg" class="icon icon-tabler icon-tabler-toggle-right" width="24" height="24" viewBox="0 0 24 24" stroke-width="2" stroke="currentColor" fill="none" stroke-linecap="round" stroke-linejoin="round">
  <path stroke="none" d="M0 0h24v24H0z"/>
  <circle cx="16" cy="12" r="2" />
  <rect x="2" y="6" width="20" height="12" rx="6" />
</svg>



                        <span>暗色模式</span>
                    </li>
                
            </ol>
        </li>
    </ol>
</aside>

    

            <main class="main full-width">
    <article class="has-image main-article">
    <header class="article-header">
        <div class="article-image">
            <a href="/p/%E5%8F%A4%E4%BB%A3%E5%85%B8%E7%B1%8D%E5%85%A8%E5%94%90%E6%96%87/">
                <img src="/p/%E5%8F%A4%E4%BB%A3%E5%85%B8%E7%B1%8D%E5%85%A8%E5%94%90%E6%96%87/homepage_hu_a4f6cb93be7ac636.jpg"
                        srcset="/p/%E5%8F%A4%E4%BB%A3%E5%85%B8%E7%B1%8D%E5%85%A8%E5%94%90%E6%96%87/homepage_hu_a4f6cb93be7ac636.jpg 800w, /p/%E5%8F%A4%E4%BB%A3%E5%85%B8%E7%B1%8D%E5%85%A8%E5%94%90%E6%96%87/homepage_hu_112e352c4ec636e7.jpg 1600w"
                        width="800" 
                        height="1135" 
                        loading="lazy"
                        alt="Featured image of post 「古代典籍」全唐文" />
                
            </a>
        </div>
    

    <div class="article-details">
    
    <header class="article-category">
        
            <a href="/categories/%E9%98%85%E8%AF%BB%E7%AC%94%E8%AE%B0/" style="background-color: #2a9d8f; color: #fff;">
                阅读笔记
            </a>
        
    </header>
    

    <div class="article-title-wrapper">
        <h2 class="article-title">
            <a href="/p/%E5%8F%A4%E4%BB%A3%E5%85%B8%E7%B1%8D%E5%85%A8%E5%94%90%E6%96%87/">「古代典籍」全唐文</a>
        </h2>
    
        
        <h3 class="article-subtitle">
            董诰等编
        </h3>
        
    </div>

    
    
    
    
    <footer class="article-time">
        
            <div>
                <svg xmlns="http://www.w3.org/2000/svg" class="icon icon-tabler icon-tabler-calendar-time" width="56" height="56" viewBox="0 0 24 24" stroke-width="2" stroke="currentColor" fill="none" stroke-linecap="round" stroke-linejoin="round">
  <path stroke="none" d="M0 0h24v24H0z"/>
  <path d="M11.795 21h-6.795a2 2 0 0 1 -2 -2v-12a2 2 0 0 1 2 -2h12a2 2 0 0 1 2 2v4" />
  <circle cx="18" cy="18" r="4" />
  <path d="M15 3v4" />
  <path d="M7 3v4" />
  <path d="M3 11h16" />
  <path d="M18 16.496v1.504l1 1" />
</svg>
                <time class="article-time--published">2020-01-01</time>
            </div>
        

        
            <div>
                <svg xmlns="http://www.w3.org/2000/svg" class="icon icon-tabler icon-tabler-clock" width="24" height="24" viewBox="0 0 24 24" stroke-width="2" stroke="currentColor" fill="none" stroke-linecap="round" stroke-linejoin="round">
  <path stroke="none" d="M0 0h24v24H0z"/>
  <circle cx="12" cy="12" r="9" />
  <polyline points="12 7 12 12 15 15" />
</svg>



                <time class="article-time--reading">
                    阅读时长: 90 分钟
                </time>
            </div>
        
    </footer>
    

    
</div>

</header>

    <section class="article-content">
    
    
    <div class="table-wrapper"><table>
  <thead>
      <tr>
          <th>书籍名称</th>
          <th>全唐文（全五册）</th>
      </tr>
  </thead>
  <tbody>
      <tr>
          <td>书籍性质</td>
          <td>古代典籍</td>
      </tr>
      <tr>
          <td>书籍类型</td>
          <td>历史文献</td>
      </tr>
      <tr>
          <td>出版信息</td>
          <td>1990年12月，中国-上海：上海古籍出版社</td>
      </tr>
      <tr>
          <td>关系链接</td>
          <td><a class="link" href="https://book.douban.com/subject/2192299/"  target="_blank" rel="noopener"
    >https://book.douban.com/subject/2192299/</a>

    
<span style="white-space: nowrap;"><svg width=".7em"
    height=".7em" viewBox="0 0 21 21" xmlns="http://www.w3.org/2000/svg">
    <path d="m13 3l3.293 3.293l-7 7l1.414 1.414l7-7L21 11V3z" fill="currentColor" />
    <path d="M19 19H5V5h7l-2-2H5c-1.103 0-2 .897-2 2v14c0 1.103.897 2 2 2h14c1.103 0 2-.897 2-2v-5l-2-2v7z"
        fill="currentColor">
</svg></span>

</td>
      </tr>
      <tr>
          <td>个人评价</td>
          <td>8 / 10   ⭐️⭐️⭐️⭐️</td>
      </tr>
      <tr>
          <td>阅读时间</td>
          <td>不明，应是2019-2020年间。</td>
      </tr>
  </tbody>
</table></div>
<blockquote>
<p><code>书籍简介</code><br>
《全唐文》一千卷，是唐代（包括五代）文章的总集，也是迄今唯一最大的唐文总集。内容涵盖唐、包罗五代，堪称唐文渊海，对研究唐代文化各方面具有重要价值。清康熙年间，官方曾编篡《全唐诗》。嘉庆十三年（一八零八）又设馆纂修全唐文，由大学士董诰任总裁。董氏曾任《四库全书》副总裁，有主编巨书经验，故非以徒以位高而领衔，具体规则皆有裁定。参与其事者近百人，其中既有词章之士法式善、周之琦、秦恩复辈，又有洲博学者阮元、徐松、胡承珙等。这一人员组合，对本书质量起到一定保证作用。其收录范围，系辑校《四库全书》中唐人别集和前人多种总集，旁及子史杂家与金石碑刻。释道两家，亦概蒐辑。又从当时尚保存大部分的《永乐大典》中，钩稽单篇断简，使吉光片羽，赖以传世。至于延至五代，编者以为五季仅五十四年，而后唐、南唐皆自附李唐之后。排序循《全唐诗》例，依封建等级序次，首帝后宗室，次百官文士等，每类作者以年代先后为序，同一作者再以文体分类诠次。</p></blockquote>
<blockquote>
<p><code>作者简介</code><br>
董诰（1740-1818），字雅伦，号蔗林，祖籍浙江省富阳县（今浙江杭州）人，生于顺天府（今北京），清代大臣、书画家。工部尚书董邦达长子，与其父有“大、小董”之称。</p></blockquote>
<blockquote>
<p><code>说明</code> 此书乃我本科时，辅彭师记录校正。</p></blockquote>
<blockquote>
<p><code>14页 卷四-太宗-小山赋</code><br>
凡何四序之交运，转三阳之暮时。风辞暄而入暑，树替锦而成帷。想蓬瀛兮靡觌，望昆阆兮难期。抗微山於绮砌，横促岭於丹墀。启一围而建址，崇数尺以成岯。既无秀峙之势，本乏云霞之资。承坠宇之残露，挂低空之断丝。尔乃参差绝巘，葳纡短迳，风暂下而将飘，烟才高而不暝。寸中孤嶂连还断，尺里重峦欹复正。岫带柳兮合双眉，石澄流兮分两镜。尔其移芳植秀，擢干抽茎;松新翠薄，桂小丹轻。细影杂兮俱乱，弱势交兮共萦。才有力以胜蝶，本无心而引莺。半叶舒而岩暗，一花散而峰明。何纤微之同景，亦卑细以相成。於是换浮欢於沈思，赏轻尘於胜地。俯蚁垤而有馀，仰终南而多愧。非为固於九折，庶无亏於一篑。聊夕玩而朝临，足摅怀而荡志。</p></blockquote>
<blockquote>
<p><code>14页 卷四-太宗-小池赋</code><br>
许敬宗家有小池，作赋赐之。若夫素秋开律，碧沼凝光。引泾渭之余润，萦咫尺之方塘。竹分丛而合响，草异色而同芳。徘徊踯躅，淹留自足。叠风纹兮连复连，折回流兮曲复曲。映垂兰而转翠，翻轻苔而动绿。牵狭镜兮数寻，泛芥舟而已沈。涌菱花于岸腹，擘莲影于波心。减微涓而顿浅，足一滴而还深。于时景落池滨，雾黯疏筠。舒卷澄霞彩，高低碎月轮。露宿鸟之全翮，隐游鱼之半鳞。岸随年而或故，流与日而终新。虽有惭于溟渤，亦足莹乎心神。</p></blockquote>
<blockquote>
<p><code>19页 卷五-太宗-禁奏祥瑞诏</code><br>
昔自帝王受天明命，其有二仪感德，百灵效祉，莫不君臣动色，歌颂相趋。朕恭膺大宝，情深夕惕，每见表奏符瑞，惭恧增怀。且安危在乎人事，吉凶系於政术。若时主肆虐，嘉贶未能成其美;如治道休明，咎徵不能致其恶。以此而言，未为可请。自今已后，麟凤龟龙大瑞之类，依旧表奏。自外诸瑞应奏者，惟显在物色目及出见处，更不得苟陈虚饰，徒事浮词。</p></blockquote>
<blockquote>
<p><code>24页 卷六-太宗-九嵕山卜陵诏</code><br>
夫生者天地之大德，寿者修短之常期。生有七尺之形，寿以百龄为限，含灵禀气，莫不同焉。皆得之於自然，不可以分外企也。虽回天转日之力，尽妙穷神之智，生必有终，皆不能免。是以《礼记》云：“君即位而为椑。”庄周云：“劳我以形，息我以死。”圣人之至鉴，通贤之深识，著之典诰，诒之话言，显说正词，曾无隐讳。末代以来。明辟盖寡，靡不矜黄屋之尊，虑白驹之过，并多拘忌，希慕遐年。谓云车易乘。曦轮可驻，异轨同趋，其蔽甚矣。</p>
<p>有隋之季，海内横流，豺狼肆暴，吞噬黔首，邑里凋残，鞠为邱墟。朕投袂发愤，情深拯溺，扶翼义师，济斯涂炭。赖苍昊降鉴，股肱宣力，提剑指挥，天下大定。氛祲清殄，区宇平一，反浇弊於淳朴，致王道於中和，此朕之宿志，於斯已毕。犹恐身后之日，子子孙孙，尚习流俗，犹循常礼，加四重之榇，伐百祀之木，劳扰百姓，崇厚园陵。今预为此制，务从俭约，於九嵕之山，足容一棺而已，积以岁月，渐以备之。木马涂车，土桴苇籥。事合古典，不为时用。</p>
<p>又佐命功臣，义深舟楫，或定谋帷幄，或身摧行阵，同济艰危，克成鸿业。追念在昔，何日忘之。使逝者无知，咸归寂寞。若营魂有识，还如畴曩，居止相望，不亦善乎！汉氏使将相陪陵，又给以东园秘器，笃终之义，恩意深厚。古人之志，岂异我哉。自今以后，功臣密戚，及德业尤著，如有薨亡，宜赐茔地一所，给以秘器，使窀穸时丧事无阙，所司依此营备，称朕意焉。</p></blockquote>
<blockquote>
<p><code>29页 卷七-太宗-九嵕山卜陵诏</code><br>
自古皇王，褒崇勋德，既勒铭於钟鼎，又图形於丹青。是以甘露良佐，麟阁著其美；建武功臣，云台纪其迹。司徒赵国公无忌、故司空扬州都督河闲元王孝恭、故司空莱国文成公如晦、故司空相州都督太子太师郑国文贞公徵、司空梁国公元龄、开府仪同三司尚书右仆射申国公士廉、开府仪同三司鄂国公敬德、特进卫国公靖、特进宋国公瑀、故辅国大将军扬州都督褒忠壮公志元、辅国大将军夔国公宏基、故尚书左仆射蒋忠公通、故陕东道大行台尚书右仆射郧节公开山、故荆州都督谯襄公柴绍、故荆州都督邳襄公顺德、雒州都督郧国公张亮、光禄大夫吏部尚书陈国公侯君集、故左骁卫大将军郯襄公张公谨、左领军大将军卢国公程知节、故礼部尚书永兴文懿公虞世南、故户部尚书渝襄公刘政会、光禄大夫户部尚书莒国公唐俭、光禄大夫兵部尚书英国公李勣、故徐州都督胡壮公秦叔宝等：或材推栋梁，谋猷经远，纲纪帷帐，经纶霸图；或学综经籍，德范光炜，隐犯同致，忠谠日闻；或竭力义旗，委质藩邸，一心表节，百战标奇；或受脹庙堂，辟土方面，重氛载朗，王略遐宣。并契阔屯夷。劬劳师旅，赞景业於草昧，翼淳化於隆平。茂绩嘉庸，冠冕列辟，昌言直道，牢笼搢绅，固以瞻伊吕而连衡，迈方召而长骛者矣。宜酌故实，宏兹令典。可并图画於凌烟阁，庶念功之怀，无谢於前载；旌贤之义，永贻於後昆。</p></blockquote>
<blockquote>
<p><code>64页 卷十三-高宗-禁僭服色立私社诏</code><br>
采章服饰，本明贵贱，升降有殊，用崇劝奖。如闻在外官人百姓，有不依令式，遂於袍衫之内，著朱紫青绿等色短小袄子，或於闾野，公然露服，贵贱莫辨，有蠹彝伦。自今已後，衣服上下，各依品秩。上得通下，下不得僭上。仍令所司，严加禁断，勿使更然。又春秋二社，本以祈农。如闻除此之外，别立当宗，及邑义诸色等社，远集人众，别有聚敛，递相绳纠，浪有徵求。虽於吉凶之家，小有裨助，在於百姓，非无劳扰。自今已後，宜令官司，严加禁断。</p></blockquote>
<blockquote>
<p><code>126页 卷二十六-元宗-禁滥借鱼袋诏</code><br>
章服所施，贵贱攸别，苟容僭越，未为奖劝。承前诸军人多有借绯及鱼袋者，军中卑品，此色甚多。无功赏借，深非道理。宜敕诸军镇，但是从京借鱼袋，及无灼然功军中权借者，并委州军长官，敕到并即收取。待立功日，据功合得，即将已上者委军将先借後奏。其灵武和戎大武幽州镇军，赤水河源瀚海安西定远等军，即临贼冲，事藉悬赏，量军大小，各封赏金鱼袋五十枚，并委军将临时行赏。</p></blockquote>
<blockquote>
<p><code>130页 卷二十七-元宗-禁僭用服色诏</code><br>
彰施服色，分别贵贱，苟容僭滥，有乖仪式。如闻内外官绝无著碧者，皆诈著绿，以为常事。又军将在阵，赏借绯紫，本是从戎缺胯之服，一得以後，遂别著长袍，递相仿效。又入蕃使等别敕借绯紫者，使回合停，或有便著，曾无愧耻。宪司不能举劾，遂令此弊滋甚。自今已後，衙内宜专定，殿中侍御史本司官长，并量事贬降。</p></blockquote>
<blockquote>
<p><code>140页 卷二十九-元宗-禁滥借鱼袋诏</code><br>
朱紫贵服，所以分别班品，自非有德有功，不可轻为赏借。自今以後，诸军节度大使，灼然有知功劳，须权行给赏，任量借色及鱼袋，仍俱状奏。</p></blockquote>
<blockquote>
<p><code>428页 卷九十五-太宗徐贤妃-奉和御制小山赋</code><br>
惟圣皇之御宇，鉴败德於前规。裁广知以从狭，抑高心而就卑。惧逸情之有泰，欣静虑於无为。於时季春移序，初光入暑，露溽池台，烟霏林。睿情悒以无欢，怀仁智而延伫。思寓赏以登临，非骋丽於茅宇。殊华岳之削成，异罗浮之移所。尔其表玩宸衷，故作离宫。含仁自下，带非崇，分上林之卉木，点重峦之翠红。叶新抽而不树，花散植植而无丛。杂当窗之带柳，交约砌之圭桐。纤尘集兮朝岭峻，宵露兮夕涧空。影促圆峰三寸日，声低叠嶂一寻风。风轻兮拂兰蕙，日斜兮荫阶砌，蝶留粉於岩端，蜂寻香於岭际。草临波而侧影，石莹流而倒势。虽蓬瀛之蕴奇，故未留於神睇。彼昆阆之称美，讵有述於天制。岂若数篑之形，於掖庭，俯依绮槛，仰映朱楹。耻岩崖之鄙薄，荷眺瞩之恩荣。期保终於一国，奉天眷於千龄。<br>
批注：假山。</p></blockquote>
<blockquote>
<p><code>546页 卷一百二十四-周太祖-禁习天文图纬诸书敕</code><br>
辰象元远，罕克精研，术数幽深，骤难穷究。则有闾阎之内，小祝之流，粗学阴阳，务求衣食，妄谈休咎，以诳民氓。比设律条，止兹诞妄。久疏法网，是启妖讹。自今後元象品物、天文图书谶记、七曜历、太一雷公式法等，私家不合有，及衷私传习，见有者并须焚毁。司天台、翰林院本司职员，不得以前件所禁文书，出外借人传写。其诸时日、五行、占筮之书，不得禁限。其年历日，须候本司算造奏定，方得雕印，所司不得衷私示外，如违准律科断。遍下诸道州府，各令告示。</p></blockquote>
<blockquote>
<p><code>676页 卷一百五十一-许敬宗-小池赋应诏</code><br>
臣忝班下列，胥宇上京。欣托巢之有庇，体墐户之全生，爰凿小池，依于胜地。引八川之馀滴，通三泾之洋泌。慕鉴止而端形，乃游智而清志。尔其潺湲绕砌，潋滟萦除。拟高阳而不足，比蹄涔而有馀。游莹剑之微鸟，跃露鼎之纤鱼。乃若掎井傍通，桃蹊俯映。仰天津兮共澹洁秋景兮俱净。倒列宿以疑珠，含望舒而似镜，睹江使之潜处，玩波臣之沈泳。于是翻光瓮牖，漾影蓬门。溜激石兮长啸，岛鼓流兮相喧，竹凝露而全弱，荷因风而半翻。足以澡莹心神，澄清耳目。对昆明而取况，喻春兰与秋菊。不羡宝于河宗，岂希光于旸谷？彼瑶池之高燕，固幽远而空传。此坳堂之信远，遂腾誉而闻天。降临渭之睿藻，连横汾之曩篇。何微生之一日，荷大赉于千年。</p></blockquote>
<blockquote>
<p><code>676页 卷一百五十一-许敬宗-掖庭山赋应诏</code><br>
览先哲之英华，游旧典之场圃。善逾远而斯应，德既昭而必溥。见汉屏於睢阳，验周藩於有鲁。表商邱而作镇，规楚室而兴宇。亦何代其无人？谅吾王之迈古，於是命世作弼，含章挺英。允文允武，惟诚惟明。听甘棠之暇隙，想丛桂之幽情。瞰浮云而志远，莹寒井而神清。乃命仆夫，整驾山隅，胜鸣笳於通谷，拥飞盖於高衢。逍遥仁智之境，放旷道德之区。造中天而式宴，陵倒景而为娱。星悬珠网，日对金铺。云承绮栋，霓萦绣栌。既而近鼎玲珑，远眺溟濛。隔翠微而半显，历凡穴而才通。等玉京之仙化，侔银阙之神功。於时百卉敷荣，六合清朗。霞淡水而川媚，风飘林而涧响。耸绝壁之千寻，挂悬流之万丈。蔽日月而孤峙，吐云霓而秀上。循折坂而遧回，蹑危峤而来往。凿离晖於石镜，挹瑞露於云掌。尔其花药芬披，蹊径参差。舒英冒渚，擢干临崖。乍莽苍而横植，忽葑茸而倒垂。扇晨飚而袅袅，含宿雾而猗猗。荫町疃之毛群，哢间关之羽族。或相贺於薨栋，或竞驰於原陆。驹食藿而驯场，莺含桃而出谷。德泽加於飞走，荣光周於草木。日云暮，时稍阑。畅神襟而体物，纪盛迹以濡翰。发词林之华藻，泻笔海之波澜。命小臣而并作，赋大雅而承欢。</p></blockquote>
<blockquote>
<p><code>691页 卷一百五十三-阎立本 戴胄 盛彦师-僧道拜君亲议</code><br>
立本，大安公赠吏部尚书立德弟，显庆中累官工部尚书。总章元年，以司平太常伯拜右相，封博陵县男。咸亨元年，官复旧名，改中书令。卒谥曰文贞。</p>
<p>窃以寂灭垂范，犹宏孝敬之义；无为阐化，终叶虔恭之礼。虽道超可道，尚系於三尊；法空诸法，犹包於四大。况皇猷远畅，衍地义以宣风；圣泽遐г，浃天经而洒润。至德所被，理不隔於幽明。大道旁通，故无分於真俗。而违方之士，空迷相物之心；沦俗之徒，尚婴自我之累。莫识九重之贵，不知得一之尊。绝忠孝於君亲，弃亲爱於母后。求诸至理，窃谓不通。俱拜君亲，未乖旧典。谨议。</p></blockquote>
<blockquote>
<p><code>722页 卷一百六十-吕才-叙宅经</code><br>
易曰：「上古穴居而野处，後代圣人易之以宫室，盖取诸大壮。」逮乎殷周之际，乃有卜宅之文，故诗称「相其阴阳」。《书》云：「卜惟洛食。」此则卜宅吉凶，其来尚矣。</p>
<p>至於近代师巫，更加五姓之说。言五姓者，谓宫、商、角、徵、羽等。天下万物，悉配属之，行事吉凶，依此为法。至如张、王等为商，武、庾等为羽，欲似同韵相求。及其以柳姓为宫，以赵姓为角，又非四声相管。其间亦有同是一姓，分属宫、商；复有复姓数字，徵、羽不别。验於经典，本无斯说；诸阴阳书，亦无此语。直是野俗口传，竟无所出之处。唯按《堪舆经》云：「黄帝对於天老，乃有五姓之言。」</p>
<p>且黄帝之时，不过姬、姜数姓，暨於後代，赐族者多。至如管、蔡、成阝、霍、鲁、卫、毛、聃、郜、雍、曹、滕、毕、原、丰阝、郇，并是姬姓子孙；孔、殷、宋、华、向、萧、亳、皇甫，并是子姓苗裔。自馀诸国，准例皆然。因邑因官，分枝布叶。未知此等诸姓，是谁配属宫、商？又检《春秋》以陈、卫及秦，并同水姓；齐、郑及宋，皆为火姓。或承所出之祖，或系所属之星，或取所居之地，亦非宫、商、角、徵、羽共相管摄。此则事不稽古，义理乖僻者也。<br>
批注：宅经。</p></blockquote>
<blockquote>
<p><code>723页 卷一百六十-吕才-叙藏书</code><br>
易曰：「古之葬者，衣之以薪，不封不树，丧期无数。後代圣人易之以棺椁盖取诸大过。」《礼》云：「葬者，藏也，欲人之不得见也。」然《孝经》云：「卜其宅兆，而安厝之。」以其顾复事毕，长为感慕之所；窀穸礼终，永作鬼神之宅。朝市变迁，岂得豫测於将来？泉石交侵，不可逆知於地下。是以谋及龟筮，庶无後难，斯乃备於慎终之礼，曾无吉凶之义。</p>
<p>暨近代以来，加之阴阳葬法，或选年月便利，或量墓田远近，一事失所，祸及生人。巫者利其货贿，莫不擅加妨害，遂使葬书一术，乃有百二十家，各说吉凶，拘而多忌。且天覆地载，乾坤之理备焉；一刚一柔，消息之义详矣。或成於昼夜之道，感於男女之化，三光运於上，四时通於下，斯乃阴阳之大经，不可失之於斯须也。至於丧葬之吉凶，乃附此为妖妄。 《传》曰：「王者七日而殡，七月而葬，诸侯五日而殡，五月而葬。大夫经时而葬，士及庶人逾月而已。」此则贵贱不同，礼亦异数。欲使同盟同轨，赴吊有期，量事制宜，遂为常式。法既一定，不得违之。故先期而葬，谓之不怀；後期而不葬，讥之怠礼。此则葬有定期，不择年月，其义一也。 《春秋》又云：「丁巳，葬定公，雨，不克葬。至於戊午襄事。」礼经善之。《礼记》云：「卜葬先还日者，盖选月终之日，所以避不怀也。今检葬书，以已亥之日，用葬最凶。谨桉春秋之际，此日葬者凡有二十馀件。此则葬不择日，其义二也。</p>
<p>《礼记》又云：「周尚赤，大事用日出；殷尚白，大事用日中；夏尚黑，大事用昏时；」郑元注云：「大事者何？谓丧葬也。」此则直取当代所尚，不择时之早晚。《春秋》又云：郑卿子产及子太叔葬郑简公，於时司墓大夫室当葬路，若坏其室，即日出而堋；不坏其室，即日中而堋。子产不欲坏室，欲待日中。子太叔云：「若至日中而堋，恐久劳诸侯大夫来会葬者。」然子产既云博物君子，太叔乃为诸侯之选。国之大事，无过丧葬，必是义有吉凶，斯等岂得不用？今乃不问时之得失，唯论人事可否。《曾子》问云：「葬逢日蚀，舍於路左，待明而行，所以备非常也。」若依葬书，多用乾、艮二时，并是近夜半，此则交与礼违。今检礼传，葬不择时，其义三也。</p>
<p>葬书云：富贵官品，皆由安葬所致；年寿延促，亦由坟陇所招。今按《孝经》云：「立身行道，则扬名於後世，以显父母。」《易》曰：「圣人之大宝曰位，何以守位曰仁。」是以日慎一日，则泽及於无穷。苟德不建而人而无後，此则非论安葬吉凶，而论福祚延促。臧孙有後於鲁，不关葬得吉日；若敖绝祀於荆，不由迁厝失所，此则安葬吉凶，不可信用，其义四也。</p>
<p>今之丧葬吉凶，皆依五姓便利。古之葬者，并在国都之北，兆域既有常所，何取姓墓之义？赵氏之葬，并在九原；汉之山陵，散在诸处。上利下利，蔑尔不论；大墓小墓，其义安在？及其子孙，富贵不绝，或与三代同风，或分六国而王。此则五姓之义，大无稽古，吉凶之理，何从而生？其义五也。</p>
<p>且人臣名位，进退何常？亦有初贱而後贵，亦有始泰而终否。是以子文三已令尹，展禽三黜士师。卜葬一定，更不回改，冢墓既成，曾不革易。则何因名位，无时暂安？故知官爵宏之在人，不由安葬所致，其义六也。野俗无识，皆信葬书，巫者诳其吉凶，愚人因而徼幸。遂使擗踊之际，择葬地而希官品；荼毒之秋，选葬时以规财禄。或云辰日不宜哭泣，遂莞尔而受吊问；或云同属忌於临圹，乃吉服而不送其亲。圣人设教，岂其然也？葬书败俗，一至於斯，其义七也。<br>
批注：藏书。</p></blockquote>
<blockquote>
<p><code>792页 卷一百七十七-王勃-九成宫东台山池赋（并序）</code><br>
九成宫东台，地接闲旷，面山临水。尔其松峰桂壑，红泉碧磴。金石千声，云霞万色。侍郎张公，雅思沉郁。永怀梓匠，式侔仙造，聿构灵廛。纤波成止水之源，拳石俨干霄之状。虽流波覆篑，俯藉人机，而布叶攒花，妙同天绘。仆因夏日，滥奉清埃，敢抽南亩之才，聊叙东山之事云尔。辞曰:</p>
<p>若夫金台妙境，玉署仙居。酌丹墀之晓暇，候青禁之宵馀。骤冲情于月道，飞峻赏于烟墟。指山楹而思逸，怀水镜而神虚。既而仰瞻峤，傍窥黛壑。复嶂烟回，攒溪雾错。伟沉用之兼济，想神功之可作。规叠巘于盘龙，宪飞泉于挂鹤。覆篑而营岩磴，浮芥而环川堮。采拳石于溪滨，褰纤珠于绮薄。萍徙楚江之带，花转昆墟之萼。岫蕴玉而虹惊，浦涵珠而星落。美仁智之同归，信高深之纵托。尔其危岑漏影，曲渚留寒。高松偃鹤，清筱鸣鸾。被兰邱而结佩，照莲服而披冠。激坳堂于别溆，引肤寸于危峦。若乃岭横鸡秀，波连凤液。花鸟萦红，苹鱼漾碧。绿衣元衽，赪鳞翠额。在林薮而同欢，望江湖而齐适。及夫景沉西萼，月下东滨。峰深夜久，潭静秋新。荷抽水盖，薜引山茵。雪芝献液，露菊倾津。嗣南商之逸兴，有东海之遐宾。保林泉而肆赏，混簪绂而同尘。何濯缨之有地，如攀桂之无因?<br>
批注：假山。</p></blockquote>
<blockquote>
<p><code>811页 卷一百八十一-王勃-夏日宴宋五官宅观画障序</code><br>
宋五官芝庭袭誉，盛文史於三冬;桂幄凝欢，照绮罗於九夏。樽浮绿蚁，每披仙雾之文;障列青牛，更写行?之态。尔其龙编绣质，贝锦分花。隐映楼台，比窗帘之在旦;参差花叶，若桃李之恒春。楚媛调弦，韩娥对酒。虹桥度幔，鹊镜临妆。佩引琅玕，讵动怀风之韵？鞍回玳瑁，唯奔逐日之姿。鱼鸟冷而相亲。泉石纷而在玩。宋家斯近，难别谢於登垣;秦氏未遥，自堪留於驻马。惊鸿擅美，丹青贵近质之奇；吐凤标华，宫徵得缘情之趣。递扬笔妙，式畅辞端。</p></blockquote>
<blockquote>
<p><code>841页 卷一百八十九-韦叔夏-太社用石主议</code><br>
《春秋》传曰：「君以军行，祓社衅鼓，祝奉以从。」《书》曰：「不用命，戮於社。社之主，盖用石为之，奉为将行也。」是郑元以社主用石。崔灵恩《三礼义宗》曰：「社之神用石。以土地所主最为实，故用石也。」又《吕氏春秋》云：「殷人之礼，其社用石。」《後魏书》云：「天平四年四月，太社石主迁於社宫。」是社主用石，古有明说。周礼由主各用所宜之木者，彼谓人间之社，非太社也。</p></blockquote>
<blockquote>
<p><code>921-922页 卷二百七-宋璟-梅花赋</code><br>
垂拱三年，余春秋二十有五，战艺再北，随从父之东川，授馆官舍。时病连月，顾瞻圯墙，有梅一本，敷蘤于榛莽中，喟然叹曰：「斯梅托非其所，出群之姿，何以别乎？若其贞心不改，是则可取也已。」感而成兴，遂作赋曰：</p>
<p>高斋寥阒，岁晏山深，景翳翳以斜度，风悄悄而龙吟。坐穷檐以无朋，命一觞而孤斟，步前除以踯躅，倚黎杖於墙阴。蔚有寒梅，谁其封植？未绿叶而先葩，发青枝於宿枬，擢秀敷荣，冰玉一色。胡杂还於众草？又芜没於丛棘？匪王孙之见知，羌洁白其何极？若夫琼英缀雪，绛萼著霜，俨如傅粉，是谓何郎。清香潜袭，疏蕊暗臭，又如窃香，是谓韩寿。冻雨晚湿，夙露朝滋，又如英皇，泣於九疑。爱日烘晴，明蟾照夜，又如神人，来自姑射。烟晦晨昏，阴霾昼闭，又如通德，掩袖拥髻。狂飚卷沙，飘素摧柔，又如绿珠，轻向坠楼。半含半开，非默非言，温伯雪子，目击道存。或俯或仰，匪笑匪怒，东郭慎子，正容物悟。或憔悴若灵均，或欹傲若曼倩，或妩媚如文君，或轻盈若飞燕。口吻雌黄，拟议难遍。彼其艺兰兮九畹，采蕙兮五柞，缉之以芙蓉，赠之以芍药，玩小山之丛桂，掇芳洲之杜若：是皆物出於地产之奇，名著於风人之托。然而艳於春者，望秋先零；盛於夏者，未冬已萎。或朝华而速谢，或夕秀而遄衰，曷若兹卉，岁寒特妍？冰凝霜冱，擅美专权，相彼百花，谁敢争先？莺语方涩，蜂房未喧，独步早春，自全其天。至若栖迹深，寓形幽绝，耻邻市廛，甘Т岩穴。江仆射之孤镫向寂，不怨凄迷；陶彭泽之三径长闲，曾无结。谅不移於本性，方可俪乎君子之节，聊染翰以寄怀，用垂示於来哲。从父见而勖之曰：「万木僵仆，梅英再吐。玉立冰姿，不易厥素。子善体物，永保贞固。」</p></blockquote>
<blockquote>
<p><code>997页 卷二百二十四-张说-祭天不得以妇人外坛议</code><br>
乾封旧仪：禅社首，享地祗，以先后配飨：文德皇后配地祗，天后为亚献，越国太妃为终献。以宫闱接神，有乖旧典，上元不祐，遂有天授易姓之事，宗社中圯，公族诛灭，皆由此也。景龙之委，有事圜丘，韦庶人为亚献，皆以妇人外坛执笾豆，渫渎穹苍，享礼不洁。未及逾年，国有大难，亚献、终献，终受其咎，平座斋郎及女人执祭者，多亦夭卒。今主上尊天敬神，必须革正斯礼，请以睿宗大圣真皇帝配皇地祗，侑神作三献礼：上初献，邠王守礼亚献，宋王成器终献。</p></blockquote>
<blockquote>
<p><code>1070页 卷二百三十九-张易之-秋日宴石淙序</code><br>
易之，左仆射行成族子。幼以门荫累迁尚乘奉御，武后临朝，为司卫少卿，圣历二年置控鹤府，以易之为监，寻加麟台监，封恒国公。武后卧疾长生院，易之引支党谋为不轨，左台御史中丞宋请按摄当斩，后不许。神龙元年，张柬之、崔元暐率羽林兵入迎仙院诛之。</p>
<p>夫瀛洲渤澥，瞻地际而无穷；昆邱阆风，望天涯而不极。岂若阳城石淙，山水名区，观其峰（阙二字）竖岩。环绕青翠，掩日韬霞，辟银榜於丛。敞瑶台於洞匼。悬崖削壁，自然风雨之乡；复涧回潭，即是雷霆之府。则知阴阳同功而穿凿，独此标奇；造化僇力而雕镌，居然孤绝。平临襄野，童儿牧马之场，斜瞰茨山，野老休牛之地。可以兮登践，可以兮栖迟。群公松竹其心，芝兰其性，罄忠而事明主，投分而接神交。虽迹混市朝，而心游江海。或班超燕颔，荣封万里之侯；或叔夜龙章，声振五铝之锻。或十居外、一居内，季成子而佐文侯；或笔则笔、削则削，鲁孔某而刊大易。或涕唾流沫，湿蔡生之嶔颐；或飒洒须眉，举羊公之折臂。或长安鬻铁，而位掌兵机；或文昌握兰，而荣分星署。亦有银床贵宠，为座上之颜回；亦有金穴懿亲，作关西之孔子。是知鸟有凤而鱼有鲲，翥垂天之羽毛，耸横波之鳞甲，并汾水扈游之暇，柏梁侍奉之余。披雾睹天，思逢乐广；弹琴命酌，愿值刘伶。大开文酒之娱，都会琳琅之客。将辞繁杂，适莽苍而邀欢；已造虚无，陟峥嵘而抒意。</p></blockquote>
<blockquote>
<p><code>1072页 卷二百四十-宋之问-太平公主山池赋</code><br>
粤若公主诞生，皇家太平，徵郡国以选号，叶时雍之美名，孕灵娥之秀彩，辉婺女之淳精。虹美电熠，兰香玉清，禀金后之元训，系列圣之聪明，厌绮罗与丝竹，爱瑶池及赤城。构仙山兮既毕，侔造化之神术:其为状也，攒怪石而岑;其为异人，含清气而萧瑟:列海岸而争耸，分水亭而对出。</p>
<p>其东则峰崖刻划，洞穴萦回，乍若风飘雨洒兮移郁岛，又似波浪息兮见蓬莱。图万重於积石，匿千岭於天台，荆门揭起兮壁峻，少室丛生兮剑开。削成秀绝，莲华之覆高掌;独立窈窕，神女之戏阳台。尔其樵溪钓浦，茅堂菌阁，秘仙洞之瑶膏，隐山家之场藿。烟岑水涯，缭绕逶迤，翠莲瑶草，的烁纷披，映江当而烂烂，浮海上而累累:乃之罘与衡霍，岂吾人之所为?向背重复，参差反覆，翳荟蒙茏，含青吐红，阳崖夺锦，阴壑生风，奇树抱石，新花灌丛。向若天长地久兮苔藓合，古往今来兮林涧空，始燕秦而开径，访灵药乎其中。其西则翠屏崭岩，山路诘曲，高阁翔云，丹岩吐绿。惚兮恍，涉弱水兮至昆仑;杳兮冥，乘龙梁兮向巴蜀。壮岷嶓兮连属，郁氛氲兮断续，岩虚兮谷峻，藏清兮蓄韵。含珠兮蕴玉，众彩兮明润，芳园暮兮白日沈，爽气浮兮黛壑深。风泉活活兮鸣石，葛藟青青兮蔓岑，罗八方之奇兽，聚六合之珍禽。别有复道三袭。平台四注，跨渚兮交林，蒸云兮起雾。鸳鸯水兮凤凰楼，文虹桥兮彩蠲舟，山池成兮帝子游，试一望兮消人忧。</p>
<p>召七贤，集五侯，棹浦曲，席岩幽，鸣玉佩兮登降，列金觞兮献酬，未穷观而极览，忽云散而而风流。於是乎上客既旋，重扃严闭，榜童俨而齐发，彩女分而为卫。牵水叶兮张水嬉，摘山花兮咏山圻，燕姬荆艳兮代所稀，凤舞鸾歌兮俨欲飞，披烟弄月兮宵未归，桂枝清雾兮湿罗衣。奕奕济济，夜旋玉邸;隐隐崇崇，朝趋帝宫。银炉翕习，烟生雾集，张节缤纷，扬光吐文。行轩节水，去马腾云:锵锵翼翼兮驰丹阙，超超遥遥兮向紫氛。宠极兮慈掌，情勤兮幽赏，恋宸扆兮出入，忆幽山兮来往。采朱萼兮山之侧，步兰庭兮候颜色，掇绿苹兮於涧潦，宜室家兮叶仇好。既而贞心内洁，淑则远传，诙谈者闻之而必劝，缺薄者闻之而凛然。况复淮王招隐，秦主随仟弄紫房之琴瑟，驰碧落之风烟，宾屈、宋於珠履，引邹、枚於玳筵。秋叶飞兮散红树，春苔生兮覆绿泉，春秋寒暑兮岁荣落，林峦沼沚兮日芳鲜。吾君永保南山寿，车骑往来千万年。</p></blockquote>
<blockquote>
<p><code>1453-1454页 卷三百二十四-王维-为画人谢赐表</code><br>
臣某言:臣猥以贱伎，得备众工。误点屏风，乏成蝇之巧;偶持团扇，无事牸之能。徒以职官，不敢贰事，顾惟时论，有惭三绝。伏惟皇帝陛下拨乱反正，受命中兴，俯协龟图，傍观鸟迹。卦因于画，画始生书，知微知彰，惟圣体圣。臣奉诏旨，令写功臣，运偶凤翔之初，无非鹰扬之士。燕颔猿臂，裂眦奋髯，发冲鹖冠，力举龙鼎。骨风猛毅，眸子分明，皆就笔端，别生身外。传神写照，虽非巧心，审象求形，或皆暗识。妍媸无枉，敢顾黄金，取舍惟精，时凭白粉。且如日磾下泣，知其孝思;于禁怀惭，鬼此忠节。乃无声之箴颂，亦何贱于丹青?宣父之似皋繇，元子之类越石，不待或人之说，无烦故伎之言。此又一奇，诚为可尚。臣得舐笔麟阁，继踵虎头，频蒙奖教之恩，益用精诚自励。勤以补拙，虽未仙飞，感而遂通，实因圣训。况赐衣服，累问官资，中使相望，屡加宣慰。微臣战灼，无答恩私之至。</p></blockquote>
<blockquote>
<p><code>1458-1459页 卷三百二十五-王维-西方净土变画赞（并序）</code><br>
法身无对，非东西也;净土无所，离空有也。若依佛慧，既洗涤于六尘;未舍法求，厌如幻于三有。故大雄以不思议力，开方便门，我心犹疑，未认宝藏。商人既倦，且息化城，究境达于无生，因地从于有相。西方净土变者，左常侍摄御史中丞崔公夫人李氏奉为亡考故某官中祥之所作也。夫人门为士族之先，道为梵行之首。大师继踵，望尘而理印;命妇盈朝，闻风而素履。心王自在，万有皆如;顶法真空，一乘不立。以示见故，菩萨为胜鬘夫人;同解脱因，天女赞维摩长者。陟岵何至?哀哀缞绖。顺有漏法，泣血以居。念罔极恩，灭性非报，惟兹十力所护，岂与百身之赎?不宝缨络，资于绘素，图极乐国，象无上乐。法王安详，圣众围绕。湛然不动，疑过于往来;寂尔无闻，若离于言说。林分宝树，七重绕于香城;衣奉天花，六时散于金地。迦陵欲语，曼陁未落，众善普会，诸相具美。于是竭诚稽首，陨涕焚香，愿立功德，以备梯航。得彼佛身，常以慈悲为女;存乎法性，还在菩提之家。偈曰:</p>
<p>稽首十方大导师，能于一法见多法。以种种相导群生，其心本来无所动。稽首无边法性海，功德无量不思议。于已不色等无碍，不住有无亦不舍。我今深达真实空，知此色相体清净。愿以西方为导首，往生极乐性自在。</p></blockquote>
<blockquote>
<p><code>1459页 卷三百二十五-王维-绣如意轮像赞（并序）</code><br>
寂等于空，非心量得。如则不动，离意识界。实无所住，常遍群生。不舍有为，悬超万行。法性如是，岂可说耶！如意轮者，观世音菩萨陀罗尼三昧门。现方便于幻眼，六臂色身。以究竟为佛心，一体真相。随念即藏，乃无缘之慈。应度而来，斯不共之力。众生如意，菩萨何心。</p>
<p>崇通寺尼无疑、道登等，贵族出家，梵筵上首。久积净业，三世皆空。长在道场，一乘自立。亡兄故河南少尹，虽明世典，深达实相，以不二法，处于百官。花萼相连，恩深女弟。旃檀旧绕，望绝仁兄。虽曰如梦，无宁丧我。烦恼性净，示有同凡之悲。菩提路空，强为助道之相。选伎唯洁，底功加敬。针锋线缕，日就月将。五彩相宣，千光欲发。金莲捧足，宝珠垂髻。原夫审像于净心，成形于纤手。珊瑚掌内，疑现不动如来。频婆口中，同乎无法可说。焚香赞叹，散花瞻仰。有情苦业，灭而不生。无上法轮，转而恒寂。愿以此福，冥用庄严。乃为偈曰：</p>
<p>菩萨神力不思议，能以一身遍一切。常转法轮无所转，众生随念得解脱。色即是定非空有，是故以色像观音。愿以净斯六趣福，回向过去不可得。</p></blockquote>
<blockquote>
<p><code>1459页 卷三百二十五-王维-给事中窦绍为亡弟故驸马都尉於孝义寺浮图画西方阿弥陀变赞（并序）</code><br>
《易》曰「游魂为变」，《传》曰「魂气则无不之」，固知神明更生矣。辅之以道，则变为妙身，之於乐土。大觉曰圣，离妄曰性，克修其业，以正其命。得无法者，即六尘为净域；系有相者，凭十念以往生。西方变者，给事中窦绍敬为亡弟故驸马都尉某官之所画也。天伦之爱，加人数等，悲让佞而无所，痛殒身而莫赎。（阙）倾无长之工，不平分於我生，将厚贷於泉路。尚兹绘事，涤彼染业，宝树成列，金砂自映。迦陵欲语，曼陀未落，坠此中年，登乎上品。池莲宝座，将逾棠棣之荣；水鸟法音，当悟鸿鹄之力。赞曰：</p>
<p>生因妄念，没有遗识。凭化而迁，转身不息。将免六趣，惟兹十力。哀此仁兄，友于後生。不知世界，毕意经营。傍熏获悟，自性当成。</p></blockquote>
<blockquote>
<p><code>1459页 卷三百二十五-王维-皇甫岳写真赞</code><br>
有道者古，其神则清。双眸朗畅，四气和平。长江月影，太华松声。周而不器，独也难名。且未婚嫁，犹寄簪缨。烧丹药就，辟谷将成。云溪之下，法本无生。</p></blockquote>
<blockquote>
<p><code>1459页 卷三百二十五-王维-裴右丞写真赞</code><br>
澹尔清德，居然素风。气和容众，心静如空。智以穷理，才包至公。大盗振骇，群臣困蒙。忘身徇节，历险能通。仁者之勇，义无失忠。凝情取象，惟雅则同。粉绘不及，清明在躬。麟阁之上，其谁比崇？</p></blockquote>
<blockquote>
<p><code>1679-1680页 卷三百七十三-苏源明-元包五行传</code><br>
传曰：「五行者，阴阳之精气，造化之本源，德赞三才，功济万物。在乎天也，谓之五星；据乎地也，谓之五岳；行於人也，谓之五材。若天无五星，则辰宿错灭；地无五岳，则山泽崩竭；人无五材，则性命剿绝。故知天以五星为政，地以五岳为镇，人以五材为用。三正之立，五行所成也。人者，上禀五星之气，下居五岳之分，中受五材之助。故天地之间，惟人最灵。则知人者五行之瑞，五行之秀。是以包五藏，蕴五神，全五体，备五事，合而行之，有五德，皆本於五行。然则色不以五行，虽有离娄之明，不能定其文彩；声不以五行，虽有师旷之聪，不能定其音律；味不以五行，虽有俞跗之术，不能定其性命；气不以五行，虽有老聃之道，不能定其嘘吸；言不以五行，虽有尼父之德，不能定其词理；历数不以五行，虽有重黎之算，不能守其叙；阴阳不以五行，虽有牺炎之圣，不能定其吉凶。万物无不由五行以定，包者定也，定之为义博矣哉！夫不定而视，则五色乱於目矣；不定而听，则五音乱於耳矣；不定而食，则五味乱於口矣。故五色令人目盲，五音令人耳聋，五味令人口爽。鼻不定而吸，则不能理五气；心不定而语，则不能敷五教；志不定而行，则不能修五德；身不定而动，则不能用五事。夫有一不定，则人不畏；有一不定，则人不信。是以君子定其目而後视，定其耳而後听，定其味而後食，定其气而後吸，定其心而後语，定其志而後行，定其身而後动，定其数而後算，定其意而後占，故无失矣。夫至人不占者，何以其定也？占者所以定美恶，至人无恶；占者所以定吉凶，至人无凶；占者所以定休咎，至人无咎；占者所以定嫌疑，至人无疑。夫惟定矣，又何假於占哉？</p></blockquote>
<blockquote>
<p><code>1829页 卷四百四-李丹-为崔中丞进白鼠表</code><br>
臣某言：以今月某日，於所部宣城县谢亭乡百姓姚德家，获白鼠一，素毛毵然，净若冰雪，体貌闲暇，异於其伦。臣闻白者少阴之色也，鼠者阴奸人之象也。夫以昼伏夜动之质，穴社穿墉之姿，而乃禀金方之正色，投笼槛以驯扰，此盖小人革性之瑞，西戎授首之符，臣某中谢。臣又闻白虎白鼠，皆金行之祥也，且兽之大者，莫勇於虎，兽之小者，莫怯於鼠，前志有之曰：用之则如虎，不用则如鼠。则虎之与鼠，其类之极乎？臣愚以为天之意者，又以鼠警陛下耳。夫犬戎猾夏者乘金方沴气也，陛下若临之以律，防之以时则虽强如虎，将弱如鼠矣。陛下若临之失律，防之後时，则虽弱如鼠，将强如虎矣。今犬戎未灭，秋律始行，伏愿陛下鉴上天之炯诫，纳微臣之刍词，考金行从革之义，徵虎鼠强弱之势，则当西极月窟，率来王矣，况复蠢尔犬戎乎！</p></blockquote>
<blockquote>
<p><code>1832页 卷四百五-张阶-黄赋</code><br>
堪舆之内，群象茫茫，均四时之辨物，列五色以居方。名可大者，其惟中黄，吹律成音，考定宫商之韵；丽天为则，遥分日月之光。石在谷城之下，气流华阙之傍，云瑞命官而共治，星见知芒之莫当。恒发挥於奕奕，宁见混於苍苍，黄之为用，时义大矣。揣称之功，请言其始，土德载物，首更王之五行；河水流谦，恒曲成於千里。鹤拂羽於太液，龙弄鳞於成纪，悲哉秋之为气，岁将暮止。菊花可折，凝晓露而含光；木叶既零，拂凉风而乱起。夫惟色有其变，用无不遍，染素丝之正色，映飞尘而不见；合氛昏而暂隐，向晴暾而复见；汉雾塞而呈灾，秦蛇梦而命奠。乃有虢国穷士，非圣不述，务本於三，学道於一。虽观色而托赋，犹守中而靡失，希执念而见升，愿启心而就日。</p></blockquote>
<blockquote>
<p><code>1916页 卷四百二十四-于邵-进画松竹园表</code><br>
臣某言：伏以今月十九日，累圣储休之日，陛下降诞之辰。声教所加，舟车所及，固将骏奔大庆，鼓舞升平，瞻北极而效诚，匝南山而献寿。臣辄率鄙思，画松竹图一面，并陈赞颂，跻圣祚，伏贡阙庭。臣某中谢。伏惟皇帝陛下嗣圣居业，统大握图，奄宅九围，光承丕构。元元敷道，须有发明，高祖造邦，义资纂大。故得上天垂庆，八叶腾辉，诞圣神於正阳，统清明於元昊。既徵下武，将付中兴，非徒履迹之祥，实叶才枢之异。况臣特受荣遇，思效微诚，撰献珍奇，则圭璋有可玷之理；驰奉章疏，则文字非陈贽之仪。故臣常於礼叹松柏有主之姿，询於诗仰松柏植茂之兴。则如佳其不朽，岂著前闻？载徵纤微，爰有丛竹，节虽谢於颖拔，操亦迫於岁寒。故臣辄画长松，佐之修竹；辨其位则松可君於竹，抡其才则卑可奉於尊。然松竹木中特最为有寿，众材搓卉，而翠荩方成；暮霰飘零，而繁枝益茂。辄敢赋形像外，移色毫端，敢借坚贞之姿，愿增天地之寿。况卿云瑞气，必呈证圣之祥；元鹤仙禽，每举冲天之翼。臣所以缘义祝寿，出幽入微，不散氤氲之容，同成俯仰之势。徵画图之旨，诚惭创物；求比兴之义，庶近爱君。不胜区区之极！其松竹图并颂，敢冒陈献。无任战灼之至！</p></blockquote>
<blockquote>
<p><code>1957页 卷四百三十三-陆羽-陆文学自传</code><br>
陆子，名羽，字鸿渐，不知何许人。有仲宣、孟阳之貌陋，相如、子云之口吃，而为人才辩，为性褊噪，多自用意，朋友规谏，豁然不惑。凡与人燕处，意有所适，不言而去。人或疑之，谓生多嗔。及与人为信，虽冰雪千里，虎狼当道，不愆也。</p>
<p>上元初，结庐于苕溪之湄，闭关对书，不杂非类，名僧高士，谈宴永日。常扁舟往山寺，随身惟纱巾、藤鞋、短褐、犊鼻。往往独行野中，诵佛经，吟古诗，杖击林木，手弄流水，夷犹徘徊，自曙达暮，至日黑兴尽，号泣而归。故楚人相谓，陆羽盖今之接舆也。</p>
<p>始三岁，惸露，育于大师积公之禅院。九岁学属文，积公示以佛书出世之业。予答曰:&ldquo;终鲜兄弟，无复后嗣，染衣削发，号为释氏，使儒者闻之，得称为孝乎?羽将校孔氏之文可乎?&ldquo;公曰:&ldquo;善哉!子为孝，殊不知西方之道，其名大矣。&ldquo;公执释典不屈，羽执儒典不屈。公因矫怜抚爱，历试贱务，扫寺地，洁僧厕，践泥圬墙，负瓦施屋，牧牛一百二十蹄。竟陵西湖，无纸学书，以竹画牛背为字。他日，问字于学者，得张衡《南都赋》，不识其字，但于牧所仿青衿小儿，危坐展卷，口动而已。公知之，恐渐渍外典，去道日旷，又束于寺中，令芟翦榛莽，以门人之伯主焉。或时心记文字，懵焉若有所遗，灰心木立，过日不作，主者以为慵惰，鞭之。因叹云:&ldquo;岁月往矣，恐不知其书&rdquo;，呜咽不自胜。主者以为蓄怒，又鞭其背，折其楚，乃释。因倦所役，舍主者而去。卷衣诣伶党，著《谑谈》三篇，以身为伶正，弄木人、假吏、藏珠之戏。公追之曰:&ldquo;念尔道丧，惜哉!吾本师有言:&lsquo;我弟子十二时中，许一时外学，令降伏外道也。&lsquo;以我门人众多，今从尔所欲，可捐乐工书。&rdquo;</p>
<p>天宝中，郢人酺于沧浪，邑吏召予为伶正之师。时河南尹李公齐物出守，见异，捉手拊背，亲授诗集，于是汉沔之俗亦异焉。后负书于火门山邹夫子墅。属礼部郎中崔公国辅出守竟陵，因与之游处，凡三年。赠白驴、乌犎牛一头，文槐书函一枚。云:&ldquo;白驴、乌犎，襄阳太守李憕见遗;文槐书函故卢黄门侍郎所与。此物皆己之所惜也。宜野人乘蓄，故特以相赠。&rdquo;</p>
<p>洎至德初，秦人过江，予亦过江，与吴兴释皎然为缁素忘年之交。少好属文，多所讽谕。见人为善，若己有之;见人不善，若己羞之。苦言逆耳，无所回避，由是俗人多忌之。</p>
<p>自禄山乱中原，为《四悲诗》，刘展窥江淮，作《天之未明赋》，皆见感激当时，行哭涕泗。著《君臣契》三卷，《源解》三十卷，《江表四姓谱》八卷，《南北人物志》十卷，《吴兴历官记》三卷，《湖州刺史记》一卷，《茶经》三卷，《占梦》上、中、下三卷，并贮于褐布囊。上元辛丑岁子阳秋二十有九日。</p></blockquote>
<blockquote>
<p><code>1957页 卷四百三十三-陆羽-僧怀素传</code><br>
怀素疏放，不拘细行，万缘皆缪，心自得之。于是饮酒以养性，草书以畅志。时酒酣兴发，遇寺壁、里墙、衣裳、器皿，靡不书之。贫无纸可书，尝于故里种芭蕉万余株，以供挥洒。书不足，乃漆一盘书之;又漆一方板，书之再三，盘、板皆穿。怀素伯祖，惠融禅师也，先时学欧阳询书，世莫能辨，至是乡中呼为大钱师小钱师。吏部韦尚书涉见而赏之曰:&ldquo;此沙门札翰，当振宇宙大名。&rdquo;</p>
<p>怀素心悟曰:&ldquo;夫学无师授，如不由户而出。&ldquo;乃师金吾兵曹钱塘邬彤，授其笔法。邬亦刘氏之出，与怀素为群从中表兄弟。至中夕而谓怀素曰:&ldquo;草书古势多矣!惟太宗以献之书如凌冬枯树，寒寂劲硬，不置枝叶。张旭长史又尝私谓彤曰:&lsquo;孤蓬自振，惊沙坐飞，余师而为书，故得奇怪。&lsquo;凡草圣尽如此。&ldquo;怀素不复应对，连叫数声曰:&ldquo;得之矣。&ldquo;经岁余，辞之去。彤曰:&ldquo;万里之别，无以为赠，吾有一宝，割而相与。&ldquo;先时人传彤有右军《恶溪》、小王《骚》、《劳》三帖，拟此书课，以一本相付。及临路，草书竖牵似古钗脚，勉旃。</p>
<p>至晚岁，颜太师真卿以怀素为同学邬兵曹弟子，问之曰:&ldquo;夫草书于师授之外，须自得之。张长史观孤蓬、惊沙之外，见公孙大娘剑器舞，始得低昂回翔之状。未知邬兵曹有之乎?&ldquo;怀素对曰:&ldquo;似古钗脚，为草书竖牵之极。&ldquo;颜公于是倘佯而笑，经数月不言其书。怀素又辞之去，颜公曰:&ldquo;师竖牵学古钗脚，何如屋漏痕?&ldquo;素抱颜公脚，唱叹久之。颜公徐问之曰:&ldquo;师亦有自得之乎?&ldquo;对曰:&ldquo;贫道观夏云多奇峰，辄常师之。夏云因风变化，乃无常势，又无壁坼之路，一一自然。颜公曰:&ldquo;噫!草书之渊妙，代不绝人，可谓闻所末闻之旨也。&rdquo;</p></blockquote>
<blockquote>
<p><code>1981页 卷四百三十九-韦肇-欹器赋</code>
若夫天地忌满，鬼神害盈，方舆以之东缺，圆盖以之西倾，百川因兹灌注，七曜由是贞明。故圣人以冲虚作式，贤达以谦为情。於是盘盂设诫，几杖必纪，金人贻诲於周书，扑满流规於汉史。顺之者福，逆之者耻，乃垂训於小人，咸取象於君子。岂若方圆有度，规矩合仪？不虚不满，能安能危。考众器之论最，实莫先於宥，卮不随日兮时昃，不与月兮暂亏。体执谦损，性尚冲，知盈概而必覆，故止足而何期？惟上圣之设法，处中庸而在兹，使廉恕以效，贪残改质。金张可望形而谢宠，许史可睹容而辞秩，疏广感此而挂冠，范蠡勖兹而自逸。览斯器之为美，何馀物之能匹？原夫出自圣者之心，成乎匠人之手，匪雕匪刻，可大可久。鄙巨壑之难盈，恶漏卮而虚受。宁取类於瓦杯，以供尧舜；不愿同於金爵，惟资桀纣。故一化於陶钧，历千载而不朽。由是鲁君之庙，置诸户庭，左邻东序，右界西扃，惟仲尼之多圣，赖弟子而为铭。仆又何德？轻尘翰墨，虽不假於先容，实有愧於观国。</p></blockquote>
<blockquote>
<p><code>1981-1982页 卷四百三十九-韦肇-扑满赋</code><br>
夫以天覆高兮地载卑，道幽元兮不可窥。日始中而还昃，月将盈而复亏，满而不已则溢，高而不已则危，诚古圣之深戒，作来者之明规。示予以倚伏，教予以谦，虽蒙昧而不敏，请将心而事斯。故远求类物，近方诸已。鹦鹉何智兮陇坻先鸣，灵黾何愚兮长涂曳尾？智者祸兮受雕笼之毙，愚者福兮终庙堂之祉。信通塞之暂昧，乃荣枯之一指，何兹器之虽朴，以堪诫而成珍？禀质陶甄之匠，赋容埏埴之人，不雕饰以眩目，宁俭素以全身，始含虚而任受，忽多藏而累真。入之有径，出之无因。其满也浑兮似蚌珠，未开於重渊之下；其拆也杳兮若鸡卵，初分於太古之辰。岂不以骤，积而靡散，贵得其丰，孰知其难，裂陶之琐琐？出金钱之粲粲，风之者无不兴嗟，闻之者尽皆含叹。若夫宦子，营营市人，若耻贫贱之域，同趋富贵之津。得利足以润已，至盈足以败身。猗欤前迹，安可再循？予遂削营欲之心，守谦光之道。念此物之虽贱，宜吾人之所保。鉴周鼎之覆饣束，看鲁器之倾倒。猬逢长倩之赠，永为子孙之好；欲穷墨妙之意，以养太元之草。</p></blockquote>
<blockquote>
<p><code>1985页 卷四百四十-阎伯瑾-黄鹤楼记</code><br>
州城西南隅有黄鹤楼者，《图经》云：费登仙，尝驾黄鹤返憩於此，遂以名楼。事列《神仙》之传，迹存《述异》之志。观其耸构巍峨，高标あだ。上倚河汉，下临江流，重詹翼馆，四闼霞敞，从窥井邑，俯拍云烟，亦荆吴形胜之最也。何必赖乡九桂，东阳八咏；乃可赏观时物，会集灵仙者哉。刺史兼侍御史淮西租庸使鄂岳沔等州都团练使河南穆公名宁，下车而乱绳皆理，发号而庶政其凝。或逶迤退公，或登车远游，必於是极长川之浩浩，见众山之垒垒。王室载怀，思仲宣之能赋；仙踪可揖，嘉叔伟之芳尘。乃喟然曰：黄鹤来时，歌城郭之并是；浮云一去，惜人世之俱非。有命抽毫，纪兹贞石。时皇唐永泰元年岁次大荒落月孟夏日庚寅也。</p></blockquote>
<blockquote>
<p><code>1990页 卷四百四十一-张叔良-五星同色赋（以「昊天有成命」为韵）</code><br>
圣人守公器，膺大宝，下顺乎黔黎，上法乎元造。天且不言而亲於德，星有同色兮应以道。日月既运，枪必埽。近接唐尧，远徵太昊。惠化已敷於万国，降精何惭於五老。若乃二仪覆载，七曜回旋。运行有准，次舍有躔。或以璧合，或以珠连。更水火之启闭，递金木而推迁。且镇也者，配万象以时应，周四序以功全，德位居中，浑仪之人事著矣。色黄主土，国家之王气在焉。故岁以春而布令，辰以冬而侯宣，荧惑奉炎於夏日，太白御煞於秋天。皆青白各尔，赤黑自然。忽与土而同色，瑞我皇之应乾。逖览传记，遐徵休咎。阴数六，阳数九，上苍降精，元象所守。事须合於往契，政必由乎厥后。二仪交泰兮自古同休，五星辉彩兮当今信有。天下欢洽，百姓殷阜。况运昌兮属乎羲轩，矧岁稔兮逢乎申酉。且夫据大号，宝鸿名，既资乎日角，亦禀乎星精。然後臻符瑞，叶休祯。天虽高兮取则不远，象既设兮其应甚明。观五曜之同质，审四序之有成。则知圣能法天，天能瑞圣。君臣合作，远近相庆。德迈乎古今，道洽乎歌咏。信五星之一色，乃昊天之眷命。</p></blockquote>
<blockquote>
<p><code>1995页 卷四百四十二-潘炎-李树连理赋（有序）</code><br>
帝在上党，延唐寺有李树连理，上亲视焉。赋曰：惟彼嘉树，列星之精。耀本扶疏，当元光之降诞；盘根连理，应我后之文明。天之发祥，岂无他木？必曰兹树，是光皇族。所以并修干，连高枝。青房表异，朱仲称奇。察以休徵，不假终军之识；同於树德，宁为简主之知。族茂宗荣，盘根合理。花之发也，霰每乱於青春；实之繁兮，珠更深於寒水。岂徒生於灵井，植彼东园？自感义以相待，但成蹊而不言。此乃兴圣主之符，表天家之姓。一人亲睹，六合称庆。至若锺山之实，玉井之仙，或正冠而垂训，或投赠以成篇。比德於我，彼何有焉？臣炎作赋，天子万年。</p></blockquote>
<blockquote>
<p><code>1996页 卷四百四十二-潘炎-赤龙据桉赋（有序）</code><br>
景龙二年夏四月十七日，帝在厅事假寐。白鹤观道士宋大辩等三十人同见赤龙据桉，至矣哉！神妙无方，不可得而称也。赋曰：</p>
<p>元天之龙兮见而在田，我后之龙兮飞以御天。据圣人之大宝，与列祖而同元。高出而潜，跃以自试。来定天宝，居然假寐。合而成体，散而成章。若窥於牖，若施於堂。且据案而向明，负扆以当阳。日月在身，有舐天之嘉梦；风雨合气，将振翼而雄骧。群居愕视，圣作物睹。赫然龙光，真我明主。析券表异，亦惟前闻。旷然振古，卓有吾君。王人之瑞，比之龙首。高居而远望，以监乎九有。天子之威，比之龙鳞。皇之可畏，以肃乎万人。徒称其象，未睹其真。恭惟我后，近取诸身。於昭巨唐，其命维新。永据九五，斯焉万春。</p></blockquote>
<blockquote>
<p><code>1996页 卷四百四十二-潘炎-黄龙见赋（有序）</code><br>
景龙二年秋九月五日，黄龙见於上党伏牛山之南冈，迟留久之，表彰圣人之德也。赋曰：</p>
<p>龙之来兮乘其阳，跃於泉兮临高冈。龙之至兮归有德，符於黄兮土之色。精曜曜，光雄雄。上不在天兮接於物，下不在田兮蟠於空。列四灵智称其首，居五位色表其中。将甲以无比，与负舟而不同。明皇家之王气，符历数於圣躬。飞烟喷雾，若动若顾。声虽，非同三尺之剑；色乃煌煌，下映五花之树。诚帝王之嘉兆，宁朝夕之可遇。何蛇寅之足言？谅腾黄之匪喻。同翠黾之荐绿图，彰大人兮告元符。览史墨之言，未之闻也；验登殷之祀，不其然乎！</p></blockquote>
<blockquote>
<p><code>1996页 卷四百四十二-潘炎-漳河赤鲤赋（有序）</code><br>
景龙三年春二月，帝巡属县，至於襄垣，漳水有赤鲤跃，圣帝之瑞也。赋曰：</p>
<p>鱼在在藻兮跃於中流，吾君戾止兮乐我王游。惟赤鲤之呈祥，殊白鳞之入舟。非竹箭之危湍，无闻点额；同昆明之望幸，非为吞钩。岂其为祥，必河之鲤？用表皇族，克繁帝祉。虽云水物，宜紫鼍绿鳌之同身；是曰元符，亦赤雁丹乌之可比。赪鳞耀彩，碧水无波。非应瓠巴之清角，何言甯戚之高歌？周文之时跃於沼，汉宣之代舞於河。且合符於图牒，宜入颂於猗那。岂徒镂甲葺鳞，下沿上氵斥？皆为俦匹，文鳐是喻。吐尚父之兵钤，传远人之尺素。事称嘉瑞，匪琴高之所乘；诗有乐胥，似相如之献赋。</p></blockquote>
<blockquote>
<p><code>1996-1997页 卷四百四十二-潘炎-黄龙再见赋（有序）</code><br>
龙之见也，春分而登於天；龙之潜也，秋分而入於川。假崇山而再见，应元圣而通元。蜿蜒孤蟠，云雾四发。目中精耀，光飞列缺之火；颔下珠悬，色夺蟾蜍之月。方将游彼池囿，岂徒止於郊野？非同上天之五蛇，有异渡江之一马。孙权象之而置於军中，魏帝范之而於殿下。永言於此，我皇是宜。秦王之梦，立乎鄜畤；汉后之时，见於成纪。彼皆一至，此则重光。采色炫耀，文明混煌，错甲镂鳞，既以成乎字；分官纪号，可以表其祥。超紫凤於丹穴，越青鸾於女床。龙德相承而无悔，天家久久而蕃昌。</p></blockquote>
<blockquote>
<p><code>2042页 卷四百五十一-乔潭-群玉山赋（以「廓功峻登，适招外游」为韵）</code><br>
穆王与偓佺之伦，为玉山之会，乃御云辇，张华盖。飞龙骙骙，和銮哕哕。警清跸，传虚籁。忽兮迢遥，漫若天外。于是乎徙倚西望，逶迤北游。梁弱水，跨瀛洲。析若木以为佩，采琅玕以为羞。俾幽荒穷僻，有车辙马迹。经银台而右转，肆玉大以东适。停羽仪乎此中，观仙圣之图籍。既而浮莽荡，跻崚嶒。神灵俨其高会，容卫纷其上腾。若光若灭，贲然来登。观其亭亭太虚，不可弥度，石室灵造，玉堂天凿。宝牒有融，仙经惟错。荡青简兮绿字，焕瑶缄兮金络。雘以蚪龙，拂之鸾鹤。为列真之策府，亦太一之延阁。览之而群圣会同，拔之而万古昭廓。且藏书为宝，镇物为雄。小石林之岝峉，陋玉树之青葱。赫卢卢，高崇崇。秘精义乎其中，何必登隐弅，拜崆峒，挹方壶而访道，历秦望而为功者哉?至如穷地之险，极天之峻，叠素九成，攒花万仞。非神辔之六驳，孰能倏而骤进?或歌之曰:彼天子兮尘外镳，登灵台兮意飘飘。吾君得道兮异于是，不日求兮自逍遥。以石渠为群玉之处，幸校文之见招。</p></blockquote>
<blockquote>
<p><code>2043页 卷四百五十二-乔潭-女娲陵记</code><br>
登黄龙古塞，望洪河中流，岿然独存，大浸不溺者，娲皇陵也。夫巨灵擘太华，蹠首阳，导河而东，以泄愤怒。虽有重邱大阜，险狭之口，罔不潄之为黄壤，汨之於旋波，不可复振。奔崩而下矣。女娲氏已然之後，豁尔之冲，天险束厄，风涛鼓作，乃能中乾外御，特立万年，其凭神可知也。水无盈缩之度，陵有主卑之常。霖潦涨之，两涘没矣，於是乎不为之小，而就其深。旱暵渗之，孤屿出矣，於是乎不为之大，而就其浅。非夫巨灵壮趾以固本，河伯高肩以承隅，胡然动静如因其时，升降不失其则。罗浮二岳，以风雨合离；蓬莱五山，以波涛上下。不复故道，遂违常流，甚相远矣。君子曰：夫能屠黑龙，涸九州，况乎一水之上，而自为谋。夫能断鳌足，立四极，况乎数仞之高，而自为力。神人之异，昧者难知，密迩山谷，森罗物象。莽莽芦渚，宁非止水之馀；崭崭石林，犹有补天之色。摇演空曲，精灵若存。且夫上无积草，表以孤树，常感风气，纤条悲鸣。若冥应肸，鼓簧而吹笙，由是憧憧往来，无不加敬。山有梅栗，关吏羞焉；水有菱芡，舟人奠焉。冢之木无或斩焉，陵之土无或抔焉。是则馨香已陈，而樵苏自禁矣。故圣人取薄葬，去厚送，骊山之银海鱼灯，虎邱之金精龙剑，锢之其内，散之其间，适为大盗之守，未足藏身之固。彼桥山帝邱，九嶷会稽，皆因山而坟，未闻其赭者。余谓娲皇受命在火，火以示水，谷不为陵，开门负固，日用其力。不然，其隙地岂必封崇乎？是故观而志之，为城冢後记。</p></blockquote>
<blockquote>
<p><code>2055页 卷四百五十四-李子卿-聚雪为小山赋</code><br>
皓色旁射兮清虚上腾，闲阶之下兮聚雪峻桧。叹此雪兮，具知其有兴有灭；故为山也，庶期乎不骞不崩。始也散而从风，类元气之无象；今也结而为阜，若胚浑之初凝。五岭高标，三峰远蹠。昔则心往，斯焉目击。千里之势，存乎袤丈；万仞之容，见乎盈尺。搞曜起平岑嶂，肿揣生乎树石。峡裹则秋月长悬，封中则晓云犹白。夫其以近则远，以远则亲。玉林不夜，瑶草先春。照寒景而逾洁，拂朝霞而更新。岭上衤林衤参，作缑氏之仙鹤；岩中绰约，写姑射之神人。樵傍壑而疏影，径临崖而绝邻。至若霁日生暖，融风变朔。危容半颓。倘遇嵇康之醉；片影初坠，谓入郄诜之幄。因降高而就卑，遂散雕而为朴。沮寒始劲，犹可持而斩；见睨则消，不可系而握。因知夫色不久鲜，物无常坚；始则有於无有，今乃然於自然。观陵谷之推易，信人世之徂迁。亦何必怪桑田之变海，都邑之成川。<br>
批注：米山三峰。</p></blockquote>
<blockquote>
<p><code>2068页 卷四百五十七-张何-早秋望海上五色云赋（以「馀霞散成绮」为韵）</code><br>
夫幽栖多暇，乐道闲居。坐文章之苑囿，放精思以畋渔。咏太冲之《招隐》，讽相如之《子虚》，觏兰凋而蕙歇，伤夏卷而秋舒。昇重轩以徙倚，目平海而踟蹰。见五云之间出，绕三山而忽诸。映乌晶之曭朗，涵蜃气之纡徐。光泛泛而逾静，影离离而不疏。懿夫腾碧海，瑞皇家，金柯玉叶兼杂花。文璀璨，光纷华；况夫罗锦帐，绕香车，双虹宛转萦翠霞。及夫倏而聚，忽而散，霓裳羽旆帜相陵乱。倚长空，浮回岸；宛若琼楼金阙横天半，美人濯锦春江畔。既而丛彩可望，奇状难名。群象纠纷，疑绮罗之绣出；五色明媚，若丹青之画成。影沉波而海晏，气幂岫而山晴。嗤砀岭这光浅，耻汾川之色轻。壮瑞图之旧箓，应乐府之新声。似帝乡之迢递，冀有司而见行。悠悠帝国三千里，不托先容谁衡美？希君顾盼当及时，无使霏微散成绮。</p></blockquote>
<blockquote>
<p><code>2068-2069页 卷四百五十七-卢士开-五色土赋（以「皇子毕封，依色建社」为韵）</code><br>
尊彼国常，乃立人极。依大社以封土，命诸侯以方色。木官复位，东极於焉必书；火正是司，南方由之可识。西同白帝之象，北察元武之职。配中黄而立名，覆四方而作式。於是端扆穆穆，授策皇皇，贤戚封建，君臣乐康。既载人之尔厚，亦植物而惟良。可以载八纮，包大荒。岂离逖於我邑，尽东南於我疆？昔神默无厌，闻革故於有魏；天祚明德，遂惟新於圣唐。总祝融与蓐收，臣元冥与勾芒。知合之以济代，故贡之以来王。守於尔位，亦有宠子。思翦桐而是立，故分茅以共理。所以维城，所以抚封。爰作稼穑锡之附庸。立五色以相备，和八音以相从。色能惟正，音乃叶雅。将察之以报功，故封之以立社。惟人是恤，选贤以建。仰夏正之攸敦，法周官之大宪。胙之而氏可命，相之而宅可依。五德聿修，万方知归。即之也真彩煌煌，望之也灵坛巍巍。足以表正方夏，发扬德辉。等乎珪瑞，叶以元吉。建树侯家，藩屏王室。分这惟五，行之惟一。实邦家之永固，与天壤而齐毕。</p></blockquote>
<blockquote>
<p><code>2152页 卷四百七十六-崔损</code><br>
损字至无，博陵人。大历末进士，中博学宏词科，授秘书省校书郎，累擢右谏议大夫。贞元十二年以本官同中书门下平章事，赐金紫，转门下侍郎。十九年卒，赠太子太傅，谥曰靖。</p></blockquote>
<blockquote>
<p><code>2153页 卷四百七十六-崔损-五色土赋（以“皇子毕封，依色建社”为韵）</code><br>
至哉土德，光含五色。其色也，辨五方以建侯；其德也，发万物以生植。自夏禹而作贡，在徐方而自职，王者立社以封疆，诸侯苴茅而有国。於赫巨唐，德之皇皇，实乘土而化康，采大汉强干之宜；裂地以爵，法有周维城之制。分土而王，各班其位，各正其方。用甲日而靡忒，建阴气而允臧；定五方而式序，分五色而有章。平野烟消，发卿云之瑞彩；高天雨霁，浮丽日之重光。众色环封，所以示外共其方职；正色居上，所以表内附於中黄。观其仪，则知大君之有弼；稽其旨，则知邦伯之有秩。列三才则惟数在五，参十端则惟德居一。既明既丽，可以比乎天文；不骞不崩，所以保乎阴骘。配皇王之永久，齐天地而终毕。矧夫经邦理社，必土是封，光昭圣德，叶赞时雍。将尊天以亲地，在侯土与国社，既蕃翰乎四海，实底宁乎天下。若然者，君立社以布政，臣受土而宣威，象君臣之同理，知社土之相依。是以成百王之则，作作万邦之宪，璋玉帛，莫不因我而执；公侯伯子，莫不因我而建。土之德也斯美，社之义也奚拟？其色也，匪同五星，而乍连乍散；其质也，各表一方，而岳立山峙。有以崇国祚於我皇，有以同磐石於宗子。夫如是，则其义广矣，岂斯文之所能尽纪。</p></blockquote>
<blockquote>
<p><code>2176-2177页 卷四百八十一-崔损-日五色赋（以“日丽九华，圣符土德”为韵）</code><br>
阳精之瑞兮，惟瑞之嘉，首三光而委照，备五色以连华。繁彩遥分，叶土数於圣运；祥光下烛，赞元吉於皇家。且夫天之降祯，昭示群有，日之效庆，丕应元后。轶图牒而称灵，著策书而不朽，径惟千里，表年历而当千；丽彼九华，彰帝业之在九。懿其廓烟霄而朗霁，敛天宇之氛曀，出暘谷之方融，历离宫而增丽。羲和疑而愕立，畴官骇以横睇，循黄道以迟迟，烁青冥而晰晰。观其瑞景中焕，浮晶外溢，所以告昌期，符圣日，结金天以标异，掩群祥而首出。仰其从色，比河上之荣光；徵彼谣言，异江中之萍实。景丽天衢，明均八区，知神光之有宰，信元化之潜敷。媚韶阳於紫陌，混佳气於皇都，於是见土行之善应，识帝载之珍符。君一德兮，格于上天。日五色兮，临于下土。实有感而斯见，固惟仁而是辅乘虚散彩，状朝烟之暧空；缘隙通辉，若晴虹之入户。灿烂同耀，元黄交映，晕藻绘於金轮，聚云霞於宝镜。当道泰以垂贶，契河清之表圣，谅四彗之莫俦，岂再中而攸竞。则知天意非昧，人情可测，所以异其彩，示辉光之日新；所以呈其祥，庆文明之允塞。伟夫彼日之瑞，可以象君之德，谬膺荐於春闱，幸观光於上国。</p></blockquote>
<blockquote>
<p><code>2191页 卷四百八十四-权德舆-中书门下贺许州连理棠树表</code><br>
臣某等言：“今日中使某乙至，奉宣进止：示臣等许州观察使上官氵兑所奏，许州长社县嘉禾乡合穗村连理棠树一株者。”谨按《孝经》援神契曰：“王者德及草木，则木连理。”伏惟陛下圣泽元功，浃洽生类。故天休滋至，地产交感。亭育变化，发为百祥。珍木敷荣，异根合干，表兹植物，以瑞康时。况嘉禾名地，已同唐叔之献：甘棠挺秀，宁比《召南》之什。芬芳连理，遐迩叶心。丛滋庆祉，昭焕图籍。臣等谬鼎饪，喜万恒情。无任欣踊跃之至！谨奉表陈贺以闻。</p></blockquote>
<blockquote>
<p><code>2191页 卷四百八十四-权德舆-中书门下轴恒州华州嘉禾合穗表</code><br>
臣某等言：伏见王武俊所奏，恒州鼓城县生嘉禾一本，合穗。又卢徵奏，华州郑县太平乡三交里获嘉禾一穗者。”谨按《孙氏瑞应图》曰：“嘉禾者五谷之长，王者德茂则生。”伏惟陛下德叶元功，仁育生类。同颖擢秀，殊详并时。昔周道既昌，唐叔献；表天下和平之兆，为阴阳合之符。今五谷登成，百嘉储祉，发於厚载，集是休徵。况岳镇之方，表章继至；感通昭晰，莫甚於斯。臣等忝列台司，喜倍恒品。无任欣踊跃之至！谨奉表陈贺以闻。臣某等诚欢诚喜顿首顿首。谨言。</p></blockquote>
<blockquote>
<p><code>2191页 卷四百八十四-权德舆-中书门下贺滑州黄河清表</code><br>
臣某等言：“今日内侍朱希颜奉宣进止：示臣郑滑观察使姚南仲所奏，今月一日至六日，白马县界三十里黄河清者。”伏以道自积石，出於昆仑。乃建灵源之封，特视上公之礼。克符昌运，必降殊祥。伏惟陛下圣泽感通，休徵叠委。惟此浊质，化为清澜。国典所书，是称大瑞。《诗》曰：‘俟河之清，人寿几何？叹其不可得而见也。今则白马之津，三十里所，澄澈如练，沦漪成文。一邦幼艾，共观嘉应；万宇经界，式彰永宁。昔秦号水德，徒推厌胜；汉纪河平，苟安决溢。神功幽赞，独表清时，足以荐诸宗庙，书之史策。臣等忝登枢近，获奉休明，无任欣踊跃之至！谨奉表陈贺以闻，臣某等诚欢诚顿首顿首。谨言。</p></blockquote>
<blockquote>
<p><code>2191页 卷四百八十四-权德舆-中书门下贺醴泉获白鹿表</code><br>
臣某等言：“今日中使某乙至，奉宣进止：示臣等醴泉县镇遏使康志宁於建陵柏城外得一白鹿者。“谨按《孝经》援神契曰：“王者德至禽兽，则白鹿见。”又《孙氏瑞应图》曰：“王者惠及下民则至。”伏惟皇帝陛下圣德广运，与天合符。尊祖敬宗，爱人育物，含灵效祉，叶赞休明。惟此仁兽，式彰孝理。皎然玉质，俯近轩台。独{鹿昊}以不群，亦呦呦而遂性。汉得之於槐里，齐获之於敏邱。呈祥瑞圣，岂比今日？臣等谬列台司，无补时化，每承灵贶，徒竭欢心。无任欣踊跃之至！伏请宣付史馆，谨奉表陈贺以闻。</p></blockquote>
<blockquote>
<p><code>2191-2192页 卷四百八十四-权德舆-中书门下贺邢州获白雀白山鹊表</code><br>
臣某等言：“今日伏奉宣示，昭义军节度使李元淳所进，於邢州获白雀白山鹊各一者。”谨按《孙氏瑞应图》曰：“王者奉已俭约，尊事耆老，则白雀见。又《晋中兴书》曰：“天下安宁则见。”伏惟陛下纯俭成化，乾坤合符。敬彼黄老，感兹霜毳。俗既登於寿域，事多验於祥经。用应昌时，固无虚月。昔神雀效祉，乾鹊知来。或用以纪年，或闻诸往载。岂比山禽叶质，灵贶特殊。皎洁异姿，追飞交映。休嘉所集，遐炙同欢。臣等忝，列台司，倍百忻贺。无任喜庆踊跃之至！谨奉表陈贺以闻。</p></blockquote>
<blockquote>
<p><code>2320页 卷五百十五-仲子陵-五色琴弦赋（以“宫商角徵羽文武”为韵）</code><br>
弦有五色而播，盖出乎舜宫，方理之而登於寿域，故制此而歌夫薰风。黑与青间，青与赤通。或以白而受采，或以黄而居中。本乎朱襄，以至陶唐。因加而自七至八，以少乎惟宫与商。事匪因於蚕饵，或不由於蟹筐。园客以登夫钩轸，墨子徒叹於苍黄。及其瓠巴所弹，师文所学。流连昭旷，缥缈绵邈，莫不因其静好，生此和乐。张伯牙之号钟，含师旷之清角。八音克谐兮自此，五色相宣兮有以。虽因声以致用，终假色而为美。清音从内而发，和气由中而起。
奏激楚则引以纟去风，歌阳春则杂以流徵。或向虚壑，或临积水。影历历而分形，声泠泠而过耳。直其躬而能屈，鲜其色而受污。恶以紫而夺朱，常恐新而代故。大白若辱，有以见至道之源；小扣必鸣，有以昭儒者之度。召姑洗则草木潜发，歌黄钟而川池异Ё，泉鱼氵氵爵以跃鳞，云鹤婆娑而拂羽。至如心有所感，声成於文。既为事而为物，亦有臣而有君。哀而不惨，乐而不分。著万物之情性，和二气之。别有鸣琴在筵，实篚无睹。木绳则直，色然後取。傥同声之不遥，愿闻乎乱之以武。</p></blockquote>
<blockquote>
<p><code>2320页 卷五百十五-仲子陵-五丝续宝命赋</code><br>
半夏生，木槿荣。时五月，贝始鸣，栋叶结，彩丝衤颉。祭彼三闾，蛟龙不窃。祭之水曰汨罗，祭之日曰端午。情既本乎楚俗，奉又告乎寿缕。寿缕其娜，色丝五纟它。色丝何始？金闺之子。画嘉颦於青蛾，发宜笑之皓齿。《国风》既哀其窈窕，家事讵忘乎丝。则有恩从天上，飞入宫中。二八春日，十五玉童。谁其尸之，奉苹藻於清庙；何彼矣，司衣裳於圣躬。洎天子御之日，后妃献茧之时。颜似渥丹，对回鸾之十字。手如振素，盘续命之五丝。其五丝也，蕙绿轻重，兰红浅深。皎皎而有莺其领，采采而亦翠其衿。既比方而一色，又条畅乎数寻。观其发齐万计，花柔四。宛委虬盘，张皇虹直。植其鹭羽，杂之而夺其鲜；对彼凤毛，久之而寡其色。别有金华别殿，钩弋靓妆。褰开筐笥，贡奉君王。懿寿丝之礼大，续宝命之天长。衮冕绂，萦寿丝以成锦；游缨锡美，比寿丝以无疆。错以五采，准日以符节也。综以万绪，盈数以尊寿也。龙烂蛇伸，光气腾腾，以御邪也。瑞等乾坤，拜启献也。汪沾止，其兵辟也。不待万岁蟾蜍，其理疾也。岂藉单衣龙子，四海销夭札之疠，百姓登仁寿之祉。微臣敢问天宝之建元。则曰甘露黄龙之年纪。</p></blockquote>
<blockquote>
<p><code>2338页 卷五百十九-梁肃-绣观世音菩萨像赞（并序）</code><br>
《莲华经·普门品》，载菩萨盛德大业详矣。盖变动不测之谓神，穷理尽性之谓圣，慈悲广运之谓力。三者一贯，是为妙觉。功不并化，尊无二上，故佛为法王，我为素臣。或拟诸形容，称其名号，资不匮之力，报罔极之恩。谁其为之？有齐孝女。初尚书吏部郎赵郡李公第六女，归於博陵崔绰。大历初居公忧，泣血无声，至於大祥。既而思求冥，徼福上圣，针缕之间，成就庄严。其用心也至矣乎！公之立行立言，天下所推焉，存为人范，没无鬼责，前际之胜因，不可度已。此功德也，盖以展蓼莪者，蒸蒸之心。崔氏之子，以肃尝获升公堂，以赞述见托，痛梁木之坏，恸怀恩之烈，故像设之所，敢著乎辞。赞曰：菩萨之德相炳而慈，凭身以仪之。女也孝思，不可方思。冀冥福於斯，欲报之德，斯焉取斯。</p></blockquote>
<blockquote>
<p><code>2338页 卷五百十九-梁肃-药师琉璃光如来绣像赞（并序）</code><br>
得妙道者圣之大，感罔极者孝之至。孝有欲报之志，圣有善应之功。神其愿，运其力，故悲智行焉；发乎心，彰乎事，故像设作焉。谁其为之？有齐孝妇。孝妇姓某氏，前新城令柳诚之室也。先是居皇姑豆卢氏夫人忧，自卒哭及期，呼天之声不绝；自期至於大祥，追福之功不息。乃诵金偈，乃瞻粹容，爰用五彩，以成大像。庄严相好，昭焯焕烂，凛乎若披毫光而演善愿，启清真而屏浊乱。至矣夫！乃为赞曰：光彼千界，赫琉璃兮。勿药之师，号大医兮。不形之形，妙相具兮。窈冥希夷，元功著兮。孝妇之烈，心不渝兮。章施五彩，福皇姑兮。</p></blockquote>
<blockquote>
<p><code>2338页 卷五百十九-梁肃-壁画二像赞（并序）</code><br>
贞元元年冬十月，会稽龙兴寺释法忍与门弟子道俗衣冠之众，以五彩色写释迦如来像於所居之宇，吉祥天女像在左，多闻天王像在右。德容威神，焕赫熙怡，为佛股肱，作人依归。至矣哉！圣人无形，以万利见为形。形生功，功生名。是像元德，存乎前经。二上人以予尝探微言之所缘起，资为之赞，以示昧者云：上圣有作，体神立德，天人遵兮。我示妙法，清我浊劫，示存存兮。日月归依，是威是仪，破群昏兮。巍乎北王，休有烈光，护下土兮，俾尔含识，跻彼乐域，万物睹兮。金甲雄姿，示威宣慈，我何怒兮。唯圣所起，吉祥止止，天德至兮，奥惟首出，佐佑於佛，成大事兮。高明婉柔，愿与道游，滋景福兮。息达本二，沙门有则。知此圣言，图此妙相，示後昆兮。实以善利，与元元兮。</p></blockquote>
<blockquote>
<p><code>2338页 卷五百十九-梁肃-千手千眼观世音菩萨像赞</code><br>
不形之形无形，神人之形也。当法王御世，有元圣曰观音，以感通之妙用，运溥博之宏应，协赞无上，弼成元功。神行无方，形亦丕变，传此像设，施於群生，此其至矣夫！彼聋盲者，方骇其手目之多，以致恢诡之诮，随诸毁堕，无升济期，可不为大哀乎？故寿王府士曹参军韦侯，修身以仁，处顺而化。夫人京兆杜氏，既孀始虞，哀且顾礼，追惟冥，为素为缋。相近而理远，诚著而感深。《易》称“神而明之”，《诗》云“聿怀多福”，尽在是矣。赞曰：良人下世，杳冥冥兮。配德追远，心不宁兮。裂素表圣，为丹青兮。昭赫彩绘，光仪形兮。彼君子，归福庭兮。</p></blockquote>
<blockquote>
<p><code>2338页 卷五百十九-梁肃-大罗天尊画像赞（并序）</code><br>
维唐肃宗文明武德大圣大宣孝皇帝以大功平大难，以大孝纂大业，少康匡复，下武继文，丕丕崇崇，千古同德。亦既厌代，去而上仙，衣冠留於乔岳，曜魄归乎太极。惟夏四月十有八日，实遗弓之辰，皇上追圣祖之烈光，申孝孙之永慕。载扬至道之赜，用宏上清之福。爰诏国工，以是日画大罗天尊像一躯，混成真精，挥倬神化，包裹六极，覆露九皇。巍乎道主之德相既明，至哉圣人之孝思可见。小臣肃，拜手受诏，为之赞云：至阳之原，无穷之门。大罗之界，象帝之尊。文明武德，有赫孝宣。道光乾元，人畏轩辕。翼翼睿宗，嗣武统天。或图尊容，追孝前文。肃拜稽首，臣敢言。惟此功德，载焕载元。既圣神，介福无边。亦我后，寿考万年。</p></blockquote>
<blockquote>
<p><code>2338-2339页 卷五百十九-梁肃-药师琉璃光如来画像赞（并序）</code><br>
於戏！至人不可得而见之矣，所可见者，像设而已。药师者，大医之号；琉璃者，大明之道。所以洗荡八苦，振烛六幽。巍乎其有功，复归於无物，盖其赜也。皇帝德女唐安公主委化归真之胡，先是命国工，缋佛像，爰设妙色，载扬耿光。以追福祥，以迪幽赞，我贵主，达於真乘。至哉！圣人之慈也。小臣某，拜手稽首，而作偈言：药师妙法王。光被於十方，惟皇大圣主。文命敷下土，二圣合元德。广运慈悲力。庄严成仪形。延福於女英。女英受兹福。亦以流万族。</p></blockquote>
<blockquote>
<p><code>2339页 卷五百十九-梁肃-绣西方像赞（并序）</code><br>
道无方，所以法不垢不净，圣人有以见群生大迷也。乃方以聚之，净以极之，应形主之，列圣辅之。俾夫感而通，通而应，应而不穷，其慈善之功乎？皇朝故中书舍人赠华州刺史吴郡朱君夫人扶风马氏，以淑行为宗姻之表，明识通出世之道。洎居华州之丧，昼哭哀慕，勋为律度。既而曰：“予闻妙觉之用，无幽不烛。宜凭上善，以福吾失。”乃用五采，章施五色，发挥德容，及二圣辅，焕乎有见。圣人之妙相，与夫人之至诚，希夷之中，协用休福，於是乎在矣。肃尝以文墨，从华州之游，爰美成功，或感斯恸。赞曰：兑方有国兮，至圣居之。乃示净妙兮，振此群疑。美莲月兮焕金色。色相永思兮不可得。夫人洞此幽赞力，佑我往哲福无极。人既往，道斯存。掌王纶，没州尊。体有美德贻後昆。诞跻妙域参圣神。谁谓至道默昏昏。</p></blockquote>
<blockquote>
<p><code>2496页 卷五百五十七-韩愈-记宜城驿</code><br>
此驿置在古宜城内，驿东北有井，传是昭王井，有灵异，至今人莫汲。驿前水，传是白起堰西山下涧，灌此城坏，楚人多死，流城东陂，臭闻远近，因号其陂“臭陂”；有蛟害人，渔者避之。井东北数十步，有楚昭王庙，有旧时高木万株，多不得其名，历代莫敢翦伐，尤多古松大竹。于太傅帅襄阳，迁宜城县，并改造南境数驿，材木取足此林。旧庙属极权宏盛，今惟草屋一区。然问左侧人，尚云：“每岁十月，民相率聚祭其前。”庙后小城，盖王居也。其内处偏高，广员八九十亩，号“殿城”，当是王朝内之所也，多砖，可为书砚。自小城内地，今皆属甄氏。甄氏于小城北立墅以居。甄氏有节行，其子逢，以学行为助教。元和十四年二月二日题。<br>
批注：古宣城。</p></blockquote>
<blockquote>
<p><code>2496页 卷五百五十七-韩愈-画记</code><br>
杂古今人物小画共一卷：骑而立者五人，骑而披甲载兵立者十人，一人骑执大旗前立，骑而披甲载兵行且下牵者十八，骑且负者二人，骑执器者二人，骑拥田犬者一人，骑而牢者二人，骑而驱者三人，执羁勺立者二人，骑而下倚马臂隼而立者一人，骑而驱涉者二人，徒而驱牧者二人，坐而指使者一人，甲胄手弓矢铖植者七人，甲胄执帜植者十人，负者七人，偃寝休者二人，甲胄坐睡者一人，方涉者一人，坐而脱足者一人，寒附火者一人，杂执器物役者八人，奉壶矢者一人，舍而具食者十有一人，挹且注者四人，牛牵者二人，驴驱者四人，一人杖而负者，妇人以孺子载而可见者六人，载而上下者三人，孺子戏者九人。凡人之事三十有二，为人大小百二十有三，而莫有同者焉。</p>
<p>马大者九匹。于马之中，又有上者，下者、行者、牵者、涉者、陆者、翘者、顾者、鸣者、寝者、讹者、立者、人立者、者、饮者、溲者、陟者、降者、痒磨树者、嘘者、嗅者、喜相戏者、怒相是啮者、秣者、骑者、骤者、走者、载服物者、载狐兔者。凡马之事二十有七，为马大小八十有三，而莫有同者焉。</p>
<p>牛大小十一头。橐驼三头，驴如橐驼之数而加其一焉。隼一。犬羊狐兔麋鹿共三十。旃车三两。杂兵器弓矢旌旗刀剑矛循弓服矢房甲胄之属，瓶盂簦笠筐釜饮食服用之器，壶矢博奕之具，二百五十有一。皆曲极其妙。</p>
<p>贞元甲戌年，余在京师，甚无事，同居有独孤生申叔者，始得此画，而与余弹棋，余幸胜而获焉。意甚惜之，以为非一工人之所能运思，盖集众工人之所长耳，虽百金不愿易也。明年出京师，至河阳，与二三客论画品格，因出而观之。座有赵侍御者，君子人也，见之威然，若有感然。少而进曰：“噫！余之手摸也，亡之且二十年矣。余少时，常有志乎兹事，得国本，绝人事而摸得之，游闽中而丧焉。居闲处独，时往来余怀也，以其始为之劳而夙好之笃也。今虽遇之，力不能为已，且命工人存其大都焉。”余既甚爱之，又感赵君之事，因以赠之，而记其人物之形状与数，而时观之，以自释焉。</p></blockquote>
<blockquote>
<p><code>2661页 卷五百九十四-陶拱-五色比象赋（以“车服有制，示不徒设”为韵）</code><br>
圣人以王命之施，官秩之设。贵有品类，贱有等列。望之可辨，非旌表而焉知；出而自殊，宜车服之有别。于是招绘素之党，召彩笔之徒。程乱目之众色，写外物于百夫。以侯伯子男之服为饰，以山龙华虫之象为殊。莫不煌煌荧荧，奕奕煜煜。青为山兮嶷而争峻，赤为火兮炽而含燠。粉米以纯白而璀璨，宗彝以太元而黝倏。晕而为龙，则跨腾而相逐。盖上古之礼制，亦当今之法服。必谓美妙无尽，精微有余。侔桂月之规，纵丽天而莫胜；拟海藻之质，虽ゼ文而不如。实逞巧之无比，信取象而靡虚。岂徒用别于莅职，盖亦或施于乘车。懿其创自于心，成之在手。或大之者不遗其美恶，小之者不失其妍丑。此实权等于真宰，功齐于妙有。所以作国家之程式，辨王臣之印绶。历万代之恒规，经百王而共守。不然者，法实纷纠，制有允休。何必假其彩色之炳焕，于君子之衣裘。合九章之物者则写，非五等之服者则不。故往代垂模，明君立制。一则爵命之易辨，一则制容之昭丽。宜乎嘉其义，重其事。佐盛礼而罔易，垂后代以永示。信哉表德之为良，亦美作者之深意。</p></blockquote>
<blockquote>
<p><code>2760页 卷六百十七-独孤申叔-服苍玉赋（以“天子之服，从此方色”为韵）</code><br>
天配五色，惟春也苍然。地孕万物，惟玉也坚焉。玉可久持，故君子比德於玉；苍实正色，盖圣人形象於天。岁既阳止，色其著矣。东方木德之令，苍本灵威之纪。顺其色繁象服是宜，饰其容信以苍为美。晶荧兮其莹如碧，追琢兮其平如砥。实同法服，不敢违於先王；有异象环，独见用於孔子。若乃太史告立春之期，天子迎东郊之时。映乎元冕，节以采茨。碧若生刍之色，肃乎出蓝之姿。萦垂组而温润泽矣，系冲牙而左右流之。质且异，终乃磨之无玷。色虽匪白，谁谓涅而不缁。故能间五玉，先四服。混元冕，曜黄屋。微白虹之皎洁，对苍龙以照烛。岂非哲匠之所逢，他山之所攻。采此温如之质，择其善者而从。得佩之服之於此，琢之磨之於彼。齐苍璧之获荐，异白玉之见毁。色膺时用，宁侔纯漆之元；彩非染成，讵比夺朱之紫。矧乎四气莫先乎春阳，五位莫首乎东方。九有具瞻，其尊也帝皇。万物咸赖，其大也穹苍。我乃应春气之德，顺阳和之则。为帝者之行节，候穹苍之正色。丛四美而具宣，冠群玉之攸克。所以标嘉名於时令，宜乎哉垂楷模之无极。</p></blockquote>
<blockquote>
<p><code>2806页 卷六百二十八-吕温-汉舆地图序</code><br>
舆地之有图，古也。自成周大司徒掌天下土地之图，以周知广轮之数，而职方氏之图复加详焉。迨汉灭秦，萧何先收其图书，始具知天下厄塞、户口多少之差，然则尚矣。武帝元狩六年，将立三子为王，御史大夫奏《舆地图》，请所立国名，乃开齐、燕、广陵之封。《舆地图》之名，至是始见，史迁之所载可考也。光武皇帝之徇河北，邓禹杖策而从之，说以大策，有天下不足定之语。其後帝登城楼，披《舆地图》，指示禹曰：“天下郡国如是，今乃得其一，子前言天下不足定何也？”禹复申其说。盖光武志在天下，当神州赤县，未入经略之际，其君臣更相激厉如此。故能兼制六合，司空之所掌，无寸地尺天不归於封域，桉图分封，并建诸子，以为藩屏。呜呼盛哉！用敢纟由绎其意，而为之序曰：</p>
<p>自古合天下於一者，必以拨乱之志为主。志之所向，可以排山岳，倒江海，开金石，一念之烈，无能御之者。光武之在河北，崎岖於封豕长蛇之间，瞑目裂眦，更相长雄。积甲成山，积血成川，积气成云，积声成雷，九流浑淆，三纲反易，虽十家之市，无宁居者，则光武何所恃哉？亦恃其拨乱之志而已。光武之志，以皇天全付所覆於我有汉，今乃瓜分幅裂，沦於盗贼，此子孙之责也。责之所在，虽有登天之难不敢辞，虽有暴虎之危不敢避，虽有蹈风火之厄不敢回，奋然直前，以偿吾祖宗之所付，必使吾祖宗之旧物，咸复其初，然後吾责始塞焉。此志一立，故虽处一郡之地，如视天下之广。慷慨愤悱，气干云霄，拨乱之志，盖肇於此矣。方其志之未立，则一郡至小，而群盗之地，奚翅十倍，吾众至少，而群贼之兵，奚翅十倍，恢复之功，犹捕风系影，若不可期者。及既有其志，则规模先定，几谋先立，兆之於前，而必之於後。若青若齐，若陇若蜀，若楚若越，皆吾志中之一物也；若盆子，若王昌，若嚣若述，若步若丰，皆吾志中之臣仆也。彼方缮寨置栅，而不知吾已破之於掌上；彼方峨冠被衮，而不知吾已缚之於胸中。是以论光武克复郡县之迹，则有难易焉，有先後焉；若夫光武恢复之志，则一披舆图，而万里之幅员，皆入於灵府，岂尝得一邑而始思得一州，得一州而始思得一部。大矣光武之志也！斯其所以祀汉配天，不失旧物欤。厥後建武二十二年，匈奴右贤日逐王比遣使奉匈奴地图。二十四年，北款五原塞，愿为藩蔽，乃立之为南单于，俾预藩臣之列。是知光武有一天下之志，非特《舆地图》之所纪皆为臣妾，而匈奴地图之所纪亦为臣妾焉。则志也者，其拨乱济世之枢极欤。故述之以告来者。</p></blockquote>
<blockquote>
<p><code>2806-2807页 卷六百二十八-吕温-地志图序</code><br>
广陵李该，博达之士也。学无不通，尤好地理，患其书多门，历世浸广，文词浩荡，学者疲老。由是以独见之明，法先圣之制，黜诸子之传记，述仲尼之职方，会源流，考同异，务该畅，从体要，倬然勒成一家之说。犹惧其奥未足以昭启後生，乃裂素为方仪，据书而图画，随方面以区别，拟形容而训解，命之曰《地志图》。观其粉散百川，黛凝群山，元气剖判，成乎笔端，任土之毛，有生之类，大钧变化，不出其意。然後列以城郭，罗乎陬落，内自五侯九伯，外洎要荒蛮貊，禹迹之所穷，汉驿之所通，五色相宣，万邦错峙。毫厘之差，而下正乎封略；方寸之界，而上当乎分野。乾象坤势，炳焉可观。与夫聚米拟其端倪，画地陈乎梗，固不可同年而语其详略也。每虚室燕居，薄帷晴褰，普天之下，尽在屋壁，户纳四海，窗笼八极，名山大川，随顾奔走，殊方绝域，举意而到，高视华裔，坐横古今，观帝王之疆理，见宇宙之寥廓，出遐入幽，曾不崇朝，与夫役形神於岁月，穷辙迹於区外，又不可并轨而论劳逸也。且夫删百代之弊，综群言之首，繁而不乱，疏而不漏，才识以润之，丹青以炳之，使嗜学之徒，未披文而见义，不由户而观奥，斯训导之明也。穷地而述，举世而载，事极鸿纤，理通昧，混一家之文轨，张大国之襟带，核人物之虚实，总山川之要会，表皇威之有截，明王道之无外，斯乃功用之大也。见苍梧涂山，则思舜禹恤民之艰；睹穷边大漠，则悟秦汉劳师之弊；览齐墟晋壤，则见桓文勤王之霸；观洞庭荆门，则知苗蜀恃险之败。王者於是明乎得失，诸侯於是鉴於兴替，斯又惩劝之远也。然则本之所以广学流，申之足以赞鸿业，垂之可以示後世，岂徒由近观远，以智自乐，为室中之一物哉。而时无知音，道不虚行，举地成图，闻天无路，此志士儒林所以为之叹息也。某久从君游，辱命序述，庶明作者之意，俾好事君子知其所以然。</p></blockquote>
<blockquote>
<p><code>2812页 卷六百二十九-吕温-张荆州画赞（并序）</code><br>
中书令始兴文献公，有唐之鲠亮臣也。开元二十年後，元宗春秋高矣，以太平自致，颇易天下，综核稍怠，推纳浸广，君子小人，摩肩於朝，直声遂寝，邪气始胜，中兴之业衰焉。公於是以生人为身，社稷自任，抗危言而无所避，秉大节而不可夺，小必谏，大必诤，攀帝槛，历天阶，犯雷霆之威，不霁不止。日月之蚀，为公却明，虎而冠者，不敢猛视，群贤倚赖，天下仰息，凛乎千载之望矣。不虞天将启幽蓟之祸，俾奸臣负乘，以速致戎，诈成谗胜，圣不能保，褫我公衮，於侯服。身虽远而谏愈切，道既塞而诚弥坚，忧而不怨，终老南国。於戏！功业见乎变，而其变有二：在否则通，在泰则穷。开元初，天子新出艰难，久愤荒政，乐与群下励精致理，於是乎有否极之变。姚、宋坐而乘之，举为时要，动中上急，天光照身，宇宙在手，势若舟楫相得，当洪流而鼓迅风，崇朝万里，不足怪也。开元末，天子倦於勤而安其安，高视穆清，霈然大满，於是乎有泰极之变。荆州起而扶之，举为时害，动弗上欲，日与谗党抗衡於交戟之中，势若微阳战阴，冲密云而吐丹气，耀而灭，又何难乎。所痛者，逢一时，事一圣，践其迹，执其柄，而有可有不可，有成有不成。况乎差池草茅，沈落光耀者，复何言哉？复何言哉！曹溪沙门灵澈，虽脱离世务，而犹好正直，得其图像，因以示予。睹而感之，乃作赞曰：</p>
<p>唐有栋臣，往矣其邈。世传遗像，以觉後学。德容恢异，天骨峻擢。波澄东溟，日照太岳。具瞻崇崇，起敬起忠。貌与神会，凛然生风。气蕴逆鳞，色形匪躬。当时曲直，如在胸中。鲲鳞初脱，激海以化。羊角中颓，摩天而下。无喜无愠，亦如此画。呜呼为臣，敬尔夙夜。</p></blockquote>
<blockquote>
<p><code>2871页 卷六百四十一-王起-木从绳赋（以“圣君顺谏，如木从绳”为韵）</code><br>
惟山有木，惟木从绳。绳舒卷而克正，木坚贞而有凭。杞梓未分，规矩假之以冥立；斧斤斯运，曲直欺之而不能。古人以政有得失，俗有废兴。因纳谏之善喻，为箴阙之明征。当其懿匠员来，瑰材旅进。既陈之以纠纟墨，将加之以霜刃。掌握初萦，绸缪忽振。寻尺曳而愈出，分铢算而底慎。则之橐橐，既砥平而履端；伐之丁丁，亦木开而委顺。则明正不得不受，曲直不得不容。如献替於百度，宜启沃於九重。绳墨之间，既无违於目巧；君臣之际，固宜警其面从。然则上达四聪，下延五谏。比斯木之犹惑，待斯绳而作限。广狭有准，短长无间。自然巨川舟楫，何虞沈潜之忧；大厦栋梁，不贻压覆之患。有条不紊兮其功有馀，举直错枉兮可以行诸。既爰究而爰度，亦匪疾而匪徐。向若置而不用，藏而不舒。我有梓材，坎坎之声奚自；我有剞劂，恢恢之刃焉如。绪抽，绵绵纟强属。比朱丝之在琴瑟，若飞沈之界山谷。裁成廊庙之器，剖判阴阳之木。自同弦直，不为丝棼。匪专美於成风之匠，亦垂训於背诞之君。虽鳞皴异质，臃肿多纹。散作轮辕，小大之宜不忒；凿为户牖，毫厘之度斯分。所以喻謇谔於後学，昭辅弼於前文。方今补衮惟勤，和羹克正。契君臣以鱼水，以绳墨为龟镜。则考殷宗，披《说命》，未若赓歌於元圣。<br>
批注：木从绳。</p></blockquote>
<blockquote>
<p><code>2874页 卷六百四十二-王起-五色露赋（以“率土康乐之应”为韵）</code><br>
露表嘉瑞，国昭元吉。发五色以斯呈，掩百祥而非匹。辉光骇目，知泛滟之惟新；变化殊姿，觉凄清之有失。若非泽无不被，化无不率。则何以感之於旻天，荣之於圣日。尔其寂历地表，希微天宇。无声而零，有色斯睹。始暧空而难糅，俄泫草而周普。沾於衣也，皆成黼黻之衣；润於土焉，更谓苴茅之土。且其白能受采，朱则孔阳。青映苔而转丽，元点漆而有光。既炫耀於众彩，终错杂於中黄。傥在琉璃，味无忝於甘醴；如浮葭菼，色讵变於凝霜。何湑兮之膏润，有焕乎之文章。固可以扶寿而愈疾，俗泰而时康。徒观夫泥泥未晞，瀼瀼既落。珠华点缀，日华昭灼。无烦勒毕之求，方成曼倩之乐。散东陵之上，乍混其瓜；洒西山之中，更迷其药。其凝厌浥，其布葳蕤。鹤将警而未测，蝉欲饮而犹疑。何绀雾而喻矣，何卿云而比之。则知坠露成文，休祥有证。实我後之冥感，掩前王之嘉应。</p></blockquote>
<blockquote>
<p><code>2875页 卷六百四十二-王起-白玉琯赋</code><br>
玉琯绝伦，受之於神。希夷感化，皎洁含真。既比德而为美，亦谐音而可珍。肇自詹绝，发兹璘玢。匪剖石於和氏，乃成器於羽人。伊昔帝乡所传，王室未献。虹彩潜射，霓旌并建。鸾鹤映之以生光，烟霞奏之以适愿。同钧天之乐，灵境独闻。在层城之宫，人寰共远。既而舜德有感，王母来过。献之皎皎，捧之峨峨。重华遂得其符瑞，百灵永谢其琢磨。傥比以为笙，知凤吹之不远；如秉之为笛，曷龙吟之足多。岂徒嘒於兹竹，碌碌於随和。若乃观其戾止，察其所以。质非竽籁，韵含宫徵。圆其表而合规，虚其中而通理。光连素手，虽提握之不忘；色映丹唇，在吹嘘而成美。其舍也无声之乐，其获也无疆之祉。虚而不屈，老氏之仑乍同；磨而不磷，戎人之环孰比。况乎知白自守，无瑕可猜。色迷琼树，影杂瑶台。怀清越之音，不求於扣；感馨香之德，不召而来。固仙侣之所执，非玉人之取材。则知素琯之祥，元理可察。将使律合於六，音谐於八。传真人之逸韵，资圣主之大戛。宜乎藏九重之深，为百代之钦。腾辉烂烂，和俗愔愔。使伶伦之鑑，自渐叶律；俾女史之管，空愧垂箴。无以窥天之心，而忘至德之音。</p></blockquote>
<blockquote>
<p><code>2875页 卷六百四十二-王起-墨池赋（以“临池学书，水变成墨”为韵）</code><br>
墨之为用也，以观其妙；池之为玩也，不伤其清。苟变池而为墨，知功积而艺成。伊昔伯英，务兹小学。栖迟每亲乎上善，勤苦方资乎先觉。俾夜作昼，日居月诸。挹彼一水，精其六书。或流离于崩云之际，乍滴沥于垂露之馀。由是变黛色，涵碧虚。浴玉羽之翩翩，忽殊白鸟；濯锦鳞之潎潎，稍见元鱼。则知自强不息，允臻其极。何健笔之成文，变方塘而设色。映扬鬐之鲤，自谓夺朱；沾曳尾之龟，还同食墨。沮洳斯久，杳冥不测。爱涅者必染其缁，知白者咸守其黑。（阙一字）风已歇，桂月初临。元渚弥净，元流更深。所以恢宏学海，辉映儒林。将援毫而悦目，岂泛舟而赏心。其外可察，其中可见。同君子之用晦，比至人之不炫。冰开而淳漆重重，石映而元圭片片。傥北流而浸稻，自成黑黍之形；如东门之沤麻，更学素丝之变。究其义也，如虫篆之所为；悦其风也，想鸟迹之多奇。将与能而可传可继，岂谋乐而泳之游之。耻魏国之沉沉，徒开墨井；笑昆山之浩浩，空设瑶池。专其业者全其名，久其道者尽其美。譬彼濡翰，成兹色水。则知游艺之人，尽以墨池而为比。</p></blockquote>
<blockquote>
<p><code>2886页 卷六百四十四-张仲素-绘事後素赋（以“五色成文，彰之在素”为韵）</code><br>
画绘之事，彰施于文。表其能，故散彩而设;杂其晕，故后素而分。运兹洁白之光，综彼深浅之色。始其布，终若组织。成山龙华虫之美，实曰当仁;后黑黄苍赤之采，固无惭德。间精微而不乱，蔚明丽之相得。昭昭以著，郁郁斯皇。发众状而逾出，映繁文而益彰。夺朱紫兮不能争其要，污白黑兮无以损其光。于以界道，斯能辨方。昔实瞻之在前，昭基体始;今为来者居上，烂以主张。素为绘兮，事惟从古。礼于绘也，义实斯取。其素也同至淳之得一，其绘也合比象而为五。理众者寡，予惟汝明。无使辉华自混，无使毫发难并。处昧之间，造形则辨;居有无之际，遇物皆呈。虽欲勿用，曷其有成。乃知作绘者惟文是务，言诗者在理为喻。故得尽饰之道，不愆于素。探《周礼·冬官》之职，谐《卫风·硕人》之词。爰遂事而乃眷，幸全功而勿疑。质不胜文，孰谓何先何后;白能受采，有以颠之倒之。胡未至而取诮，岂卒获而能欺。不有分布，孰为文采。恒起予于后进，润色斯成;苟弃我于已前，人文焉在。美矣夫绘事之义，所以刑万邦而昭四海。</p></blockquote>
<blockquote>
<p><code>2901页 卷六百四十七-元稹-绘事後素赋（以“五色成文，彰之在素”为韵）</code><br>
臣奉某日诏书曰：「惟元祀月正之三日，将有事於南郊。」直端门而未出，天锡予以灵瑞。是何祥而何吉？臣拜稽首，敢言其实。陛下乘五位而出震，迎五帝而郊天。五方腾其粹气，故云五色以相宣。控坛乍直，捧日初圆。兽蹲而龙鳞熠熠，鸟而凤翼翩翩。羽盖凝而轩皇暂驻，风马驾而王母欲前。影带常，疑错绣之遥动；昭章文物，比ゼ锦之相连。观之者无小无大，谓之曰若烟非烟。昔者《卿云》作歌於虞舜，《白云》著词於汉武。皆望而为言，非仰观而遂睹。今陛下德至天地，恩覃草莽，当翠辇黄屋之方行，见金枝玉叶之可数。陋泰山之触石方出，鄙高唐之举袂如舞。昭布於公侯卿士，莫不称万岁者三；并美於麟凤龟龙，可以与四灵而五。於是载笔氏书百辟之词曰：「郁郁纷纷，庆霄之云。古有尧舜，幸得以为君。」象胥氏译四夷之歌曰：「炜炜煌煌，天子之祥。唐有神圣，莫敢不来王。」帝用愀然曰：「予何力？泽未周於四海，云胡为而五色。来尔群後，举尔众职。因五行以修五事，由五常以厚五德，正五刑以去五虐，繁五稼以除五贼。苟顺夫人理之父子君臣，安知夫云物之赤黄苍黑。进我辇路，就我陶匏。虽有光华之万状，不若丰穰於四郊。」凡百庶寮，相趋而顾。稍疑江上之绮，果异封中之素。补天者虽欲抑之而不出，吞笔者安可寝之而无赋？越明日，臣稹咏霈泽於鸡竿之前，睹斯云散之为五采之湛露。</p></blockquote>
<blockquote>
<p><code>2959页 卷六百五十六-白居易-黑龙饮渭赋（以“出为汉祥，下饮渭水”为韵）</code><br>
龙为四灵之长，渭居八水之一。饮亹之清流，落彬彬之元质。忽兮下降，贲然跃出。首蜿蜒以涌烟，鳞错落而点漆。动而无悔，爰作瑞于秦川;应必有征，乃效灵于汉日。观其攸止，察其所为。行藏不忒，动静有仪。睛眸炫耀，文彩陆离。跃于泉于焉表异，守其黑所以标奇。或隐或见，时行时止。顺冬夏而无乖，应昏明而有以。于是稽《大易》，按前史。叶圣人之昌运，飞而在天;表王者之休征，下而饮水。尔乃降长川，俯高岸。气默默以黯黯，光灿灿而烂烂。闻之者心骇而屏息，睹之者目(阙)血而改观。一呼一吸，而声起风雷;或跃或腾，而势超云汉。睹夫莫智匪常，莫黑至祥。契昌期于南面，合正色于北方。拖尾回翔，擘波腾骧。饮清澜之浩浩，动素浪之汤汤。顿颔而碎珠迸落，奋髯而细雨飞扬。警水府兮鳣鲔奔走，骇泉室兮蛟鼍伏藏。元云从而浅深一色，白日照而左右交光。且彼候时出处，凭虚上下。度弱水而斯驭，去鼎湖而是驾。闻茂先之剑飞，是长房之杖化。岂若此炎精冥契，水德潜禀。元甲黯以凝黛，文章斐兮摛锦。逼而察也，类天马出水而游;远而望之，疑晴虹截涧而饮。已而负苍天，去清渭。排冥冥之寥廓，反浩浩之元气。则知水物之灵，鳞虫之贵。盛矣哉!抑斯龙之所谓。</p></blockquote>
<blockquote>
<p><code>3057页 卷六百七十六-白居易-草堂记</code><br>
匡庐奇秀，甲天下山。山北峰曰香炉峰，北寺曰遗爱寺。介峰寺间，其境胜绝，又甲庐山。元和十一年秋，太原人白乐天见而爱之，若远行客过故乡，恋恋不能去。因面峰腋寺，作为草堂。明年春，草堂成。三间两柱，二室四牖，广袤丰杀，一称心力。洞北户，来阴风，防徂暑也;敞南甍, 纳阳日，虞祁寒也。堂中设木榻四，素屏二，漆琴一张，儒、道、佛书各三两卷。</p></blockquote>
<blockquote>
<p>乐天既来为主，仰观山，俯听泉，旁睨竹树云石，自辰及酉，应接不暇。俄而物诱气随，外适内和。一宿体宁，再宿心恬，三宿后颓然嗒然，不知其然而然。自问其故，答曰：是居也，前有平地，轮广十丈;中有平台，半平地;台南有方池，倍平台。环池多山竹野卉，池中生白莲、白鱼。又南抵石涧，夹涧有古松、老杉，大仅十人围，高不知几百尺。修柯戛云，低枝拂潭，如幢竖，如盖张，如龙蛇走。松下多灌丛，萝茑叶蔓，骈织承翳，日月光不到地，盛夏风气如八九月时。下铺白石，为出入道。堂北五步，据层崖积石，嵌空垤堄，杂木异草，盖覆其上。绿阴蒙蒙，朱实离离，不识其名，四时一色。又有飞泉，植茗，就以烹燀，好事者见，可以永日。春有锦绣谷花，夏有石门涧云，秋有虎溪月，冬有炉峰雪。阴晴显晦，昏旦含吐，千变万状，不可殚纪，覙缕而言，故云甲庐山者。</p>
<p>噫!凡人丰一屋，华一箦，而起居其间，尚不免有骄稳之态。今我为是物主，物至致知，各以类至，又安得不外适内和，体宁心恬哉？昔永、远、宗、雷辈十八人，同入此山，老死不返，去我千载，我知其心以是哉!</p>
<p>矧予自思：从幼迨老，若白屋，若朱门，凡所止，虽一日二日，辄覆篑土为台，聚拳石为山，环斗水为池，其喜山水，病癖如此。一旦蹇剥，来佐江郡。郡守以优容而抚我，庐山以灵胜待我，是天与我时，地与我所，卒获所好，又何以求焉？尚以冗员所羁，余累未尽，或往或来，未遑宁处。待予异时弟妹婚嫁毕，司马岁秩满，出处行止，得以自遂，则必左手引妻子，右手抱琴书，终老于斯，以成就我平生之志。清泉白石，实闻此言!因为《草堂记》。<br>
批注：假山水。</p></blockquote>
<blockquote>
<p><code>3058页 卷六百七十六-白居易-养竹记</code><br>
竹似贤，何哉？竹本固，固以树德，君子见其本，则思善建不拔者。竹性直，直以立身；君子见其性，则思中立不倚者。竹心空，空以体道；君子见其心，则思应用虚受者。竹节贞，贞以立志；君子见其节，则思砥砺名行，夷险一致者。夫如是，故君子人多树之，为庭实焉。</p>
<p>贞元十九年春，居易以拔萃选及第，授校书郎，始于长安求假居处，得常乐里故关相国私第之东亭而处之。明日，履及于亭之东南隅，见丛竹于斯，枝叶殄瘁，无声无色。询于关氏之老，则曰：此相国之手植者。自相国捐馆，他人假居，由是筐篚者斩焉，彗帚者刈焉，刑余之材，长无寻焉，数无百焉。又有凡草木杂生其中，菶茸荟郁，有无竹之心焉。居易惜其尝经长者之手，而见贱俗人之目，剪弃若是，本性犹存。乃芟蘙荟，除粪壤，疏其间，封其下，不终日而毕。于是日出有清阴，风来有清声。依依然，欣欣然，若有情于感遇也。</p>
<p>嗟乎！竹植物也，于人何有哉？以其有似于贤而人爱惜之，封植之，况其真贤者乎？然则竹之于草木，犹贤之于众庶。呜呼！竹不能自异，唯人异之。贤不能自异，唯用贤者异之。故作《养竹记》，书于亭之壁，以贻其后之居斯者，亦欲以闻于今之用贤者云。</p></blockquote>
<blockquote>
<p><code>3058-3059页 卷六百七十六-白居易-画西方帧记</code><br>
我本师释迦如来说，言从是西方，过十万亿佛土，有世界号极乐，以无八苦、四恶道故也。其国号净土，以无三毒、五浊业故也。其佛号阿弥陀，以寿无量、愿无量、功德相好光明无量故也。谛观此婆娑世界，微尘众生，无贤愚，无贵贱，无幼艾，有起心归佛者，举手合掌，必先向西方;有怖厄苦恼者，开口发声，必先念阿弥陀佛;又范金合土，刻石织文，乃至印水聚沙，童子戏者，莫不率以阿弥陀佛为上首，不知其然而然。由是而观，是彼如来有大誓愿於此众生，此众生有大因缘於彼国土明矣。不然者，东南北方，过去现在未来佛多矣，何独如是哉?唐中大夫太子少傅上柱国冯翊县开国侯赐紫金鱼袋白居易，当衰暮之岁，中风(阙一字)之疾，乃舍俸钱三万，命工人杜宗敬按《阿弥陀》《无量寿》二经，画西方世界一部，高九尺，广丈有三尺，阿弥陀佛坐中央，观音、势至二大士侍左右，天人瞻仰，眷属围绕，楼台妓乐，水树花鸟，七宝严饰，五彩彰施，烂烂煌煌，功德成就。弟子居易焚香稽首，跪於佛前，起慈悲心，发宏誓愿，愿此功德回施一切众生，一切众生有如我老者，如我病者，愿皆离苦得乐，断恶修善，不越南部，便睹西方。白毫大光，应念来感，青莲上品，随愿往生。从见在身，尽未来际，常得亲近而供养也。欲重宣此愿，而偈赞云:</p>
<p>极乐世界清净土，无诸恶道及诸苦。愿如我身老病者，同生无量寿佛所。</p></blockquote>
<blockquote>
<p><code>3058页 卷六百七十六-白居易-画弥勒上生帧记</code><br>
南赡部洲大唐国东都香山寺居士太原人白乐天，年老病风，因身有苦，遍念一切恶趣众生，愿同我身，离苦得乐。由是命绘事，按经文，仰兜率天宫，想弥勒内众，以丹素金碧形容之，以香火花果供养之。一礼一赞，所生功德，若我老病苦者，皆得如本愿焉。本愿云何?先是乐天归三宝、持十斋、受八戒者有年岁矣，常日日焚香佛前，稽首发愿，愿当来世，与一切众生，同弥勒上生，随慈氏下降，生生劫劫，与慈氏俱，永离生死流，终成无上道。今因老病，重此证明，所以表不忘初心，而必果本愿也。慈氏在上，实闻斯言。言讫作礼，自为此记。时开成五年三月日记。</p></blockquote>
<blockquote>
<p><code>3061页 卷六百七十六-白居易-太湖石记</code><br>
古之达人，皆有所嗜。玄晏先生嗜书，嵇中散嗜琴，靖节先生嗜酒，今丞相奇章公嗜石。石无文无声，无臭无味，与三物不同，而公嗜之，何也?众皆怪之，我独知之。昔故友李生约有云:&ldquo;苟适吾志，其用则多。&ldquo;诚哉是言，适意而已。公之所嗜，可知之矣。</p>
<p>公以司徒保厘河洛，治家无珍产，奉身无长物，惟东城置一第，南郭营一墅，精葺宫宇，慎择宾客，性不苟合，居常寡徒，游息之时，与石为伍。石有族聚，太湖为甲，罗浮、天竺之徒次焉。今公之所嗜者甲也。先是，公之僚吏，多镇守江湖，知公之心，惟石是好，乃钩深致远，献瑰纳奇，四五年间，累累而至。公于此物，独不谦让，东第南墅，列而置之，富哉石乎。</p>
<p>厥状非一:有盘拗秀出如灵丘鲜云者，有端俨挺立如真官神人者，有缜润削成如珪瓒者，有廉棱锐刿如剑戟者。又有如虬如凤，若跧若动，将翔将踊，如鬼如兽，若行若骤，将攫将斗者。风烈雨晦之夕，洞穴开颏，若欱云歕雷，嶷嶷然有可望而畏之者。烟霁景丽之旦，岩堮霮，若拂岚扑黛，霭霭然有可狎而玩之者。昏旦之交，名状不可。撮要而言，则三山五岳、百洞千壑，覼缕簇缩，尽在其中。百仞一拳，千里一瞬，坐而得之。此其所以为公适意之用也。</p>
<p>尝与公迫视熟察，相顾而言，岂造物者有意于其间乎?将胚浑凝结，偶然成功乎?然而自一成不变以来，不知几千万年，或委海隅，或沦湖底，高者仅数仞，重者殆千钧，一旦不鞭而来，无胫而至，争奇骋怪，为公眼中之物，公又待之如宾友，视之如贤哲，重之如宝玉，爱之如儿孙，不知精意有所召耶?将尤物有所归耶?孰不为而来耶?必有以也。</p>
<p>石有大小，其数四等，以甲、乙、丙、丁品之，每品有上、中、下，各刻於石阴。曰&quot;牛氏石甲之上&rdquo;、&ldquo;丙之中&rdquo;、&ldquo;乙之下&rdquo;。噫!是石也，千百载后散在天壤之内，转徙隐见，谁复知之?欲使将来与我同好者，睹斯石，览斯文，知公嗜石之自。</p>
<p>会昌三年五月丁丑记。<br>
批注：太湖石。</p></blockquote>
<blockquote>
<p><code>3063页 卷六百七十六-白居易-记画</code><br>
张氏子得天之和，心之术，积为行，发为艺。艺尤者其画欤？画无常工，以似为工，学无常师，以真为师，故其措一意，状一物，往往运思，中与神会，仿佛焉若驱和役灵於其间者。时予在长安中，居甚闲，闻甚熟，乃请观於张。张为予尽出之，厥有山水、松石、云霓、鸟兽，暨四夷、六畜、妓乐、华虫咸在焉。凡十馀轴，无动植，无大小，皆曲尽其能，莫不向背无遗势，洪纤无遁形，迫而视之，有似乎水中了然分其影者。然后知学在骨髓者自心术得，工侔造化者由天和来，张但得於心，传於手，亦不自知其然而然也。至若笔精之英华，指趣之律度，予非画之流也，不可得而知之。今所得者，但觉其形真而圆，神和而全，炳然俨然，如出於图之前而已耳。张始年二十馀，致功甚近，予意其生知之艺，与年而长，则画必为希代宝，人必为后学师。恐将来者失其传，故以年月名氏记於图轴之末云。时贞元十九年，清河张敦简画，六月十日，太原白居易记。</p></blockquote>
<blockquote>
<p><code>3064页 卷六百七十七-白居易-画元始天尊赞（并序）</code><br>
元者诸天之先，始者万灵之母，混而成一，强以为名，至哉无上尊，得以是为号。正月二十有三日，德宗神武孝文皇帝在九仙之月遏八音之日也。皇帝教宏元训，业奉真宗，承文祖之贻谋，申孝孙之诚敬，以谓元始天尊者，真仪不远，随相而生，神用无方，应念而至，故命设绘素，展仪刑，五彩彰施，七宝严饰，所以表当宁之瞻仰，感在天之圣神，通元应於希夷，集灵(阙四字)。词臣承命，跪唱赞云:</p>
<p>元圣何在天上天，欲往从之无缘。命工设色五彩宣，忽如真相见於前。圣应圣兮元又元，荐百福兮垂万年。</p></blockquote>
<blockquote>
<p><code>3064页 卷六百七十七-白居易-画大罗天尊赞（并序）</code><br>
道用无穷，统之者大圣；神化不测，感之者至诚。非图像无以示仪形，非供养无以展严敬。故一念一礼，而福随之。画大罗天尊者，奉为顺宗至德大圣大安孝皇帝忌辰之所造也。皇帝祖元元之风，嗣清净之理，志在善继，心惟孝思，申命工人，彰施绘事，粹容俨若，真相炳焉，凭志诚而上通，垂景福而下济。词臣奉诏，恭为赞云：</p>
<p>真通之象，孝感之心。率土瞻仰，在天照临。蓄为精诚，发为图画。如从大罗，应念而下。</p></blockquote>
<blockquote>
<p><code>3064页 卷六百七十七-白居易-画大罗天尊赞（并序）</code><br>
唐元和己丑岁四月十四日，画大罗天尊一躯成，奉为睿圣文武皇帝降诞之辰所造。惟岁之春，惟月之望，诞千年一圣之始，降百祥万寿之初，电绕枢而夜明，雷出震而时泰。皇帝孝敬寅畏，忧勤劳谦，以谓无疆之休，虽肇自於元圣，莫大之庆，恩广被於群生，爰命国工，俾陈绘事。真相俨若，元风穆如，疑从大罗，感圣而降。至诚上通於一德，景福旁济於万灵，休命耿光，自兹无极。词臣承诏，恭为赞曰：</p>
<p>大罗天兮高不测，浩无倪兮杳无极。中有圣兮无上尊，惟元德兮可升闻。图相好兮仰高真，诚上感兮福下臻。俾百祥兮与万寿，配圣日兮而长新。</p></blockquote>
<blockquote>
<p><code>3064页 卷六百七十七-白居易-驺虞画赞（并序）</code><br>
驺虞，仁瑞之兽也。其所感所食，暨形状质文，孙氏《瑞应图》具载其事。元和元年夏，有以驺虞图赠予者，予爱其外猛而威，内仁而信，又嗟旷代不觌，引笔赞之。词曰：</p>
<p>孟山有兽，仁心毛质。不践生刍，不食生物。有道则见，非时不出。三季已还，退藏於密。我闻其名，徵之於书。不识其形，得之於图。白质黑文，猊首虎躯。是耶非耶，孰知之乎？已矣夫，已矣夫！前不见往者，后不见来者。吁嗟乎驺虞！</p></blockquote>
<blockquote>
<p><code>3064页 卷六百七十七-白居易-画雕赞（并序）</code><br>
寿安令白昊，予宗兄也，得丹青之妙，传写之要。毛群羽族，尤是所长。长庆元年，以画雕贶予，予爱之，因题赞云：</p>
<p>鸷禽之英，黑雕丁丁。钩缀八爪，剑插六翎。想入心匠，写从笔精。不卵不雏，一日而成。轩然将飞，戛然欲鸣。毛动骨活，神来（一作采）著形。始知造物，不必杳冥。但获天机，则与化争。韩干之马，籍籍知名。薛稷之鹤，翩翩有声。研工核能，较真斗灵。岂无他人，不如我兄。</p></blockquote>
<blockquote>
<p><code>3064-3065页 卷六百七十七-白居易-画弥勒上生帧赞（并序）</code><br>
南赡部州大唐国东都城长寿寺大刍（一作刍）道嵩、存一、惠恭等六十人，与优婆塞士良、惟俭等八十一人，以太和八年夏受八戒，修十善，设法供，舍净财，画兜率陀天宫弥勒菩萨上生内众一铺，眷属围绕，相好庄严。於是嵩等曲躬合掌，焚香作礼，发大誓愿：愿生内宫，劫劫生生，亲近供养。按本《经》云，可以除九十九亿劫生死之罪也。有弥勒弟子乐天，同是愿，遇是缘，尔时稽首，当来下生慈氏世尊足下，致敬无量，而说赞曰：</p>
<p>百四十心，合为一诚。百四十口，发同一声。仰慈氏形，称慈氏名。愿我来世，一时上生。</p></blockquote>
<blockquote>
<p><code>3065页 卷六百七十七-白居易-绣西方帧赞（并序）</code><br>
西方阿弥陀佛与阎浮提有愿，此土众生与彼佛有缘，故受一切苦者，先念我名，祈一切福者，多图我像。至於应诚来感，随愿往生，神速变通，与三世十方诸佛不侔。噫！佛无若干，而愿与缘有若干也。有女弟子宏农郡君，姓杨号莲花性，发宏愿，舍净财，绣西方阿弥陀佛像，及本国土眷属一部，奉为故李氏长姊杨夫人灭宿殃追冥佑也。夫范铜设绘，不若刺绣文之精勤也；想形念号，不若睹相好之亲近也。即造之者诚不得不著，感不得不通，受之者罪不得不灭，福不得不集。尔时莲花性焚香合掌，跪唱赞云：</p>
<p>金方刹，金色身。资圣力，福幽魂。造者谁，宏农君。受者谁，杨夫人。</p></blockquote>
<blockquote>
<p><code>3065页 卷六百七十七-白居易-绣阿弥陀佛赞（并序）</code><br>
绣西方阿弥陀佛一躯，女弟子京兆杜氏奉为皇妣范阳县太君卢夫人八月十一日忌辰所造也。五彩庄严，一心恭敬，愿追冥福，誓报慈恩。赞曰：</p>
<p>善始一念，千念相属。绣始一缕，万缕相续。功绩成就，相好具足。金身螺髻，玉毫绀目。报罔极恩，荐无量福。</p></blockquote>
<blockquote>
<p><code>3065页 卷六百七十七-白居易-绣观音菩萨赞（并序）</code><br>
故尚书膳部郎中太原白府君讳行简妻京兆杜氏，奉为府君祥斋，敬绣救苦观音菩萨一躯，长五尺二寸，阔一尺八寸，纫针缕彩，络金缀珠，众色彰施，诸相具足。发宏愿於哀恳，荐景福於幽灵，稽首焚香，跪而赞曰：</p></blockquote>
<p>集万缕兮积千针，勤十指兮虔一心。呜呼！鉴悲诚而介冥福，实有望於观世音。</p>
<blockquote>
<p><code>3116页 卷六百八十七-皇甫湜-狠石铭</code><br>
狠石苍苍，骊山之傍。鑱朴礲瘢，嶷然四方。昔秦皇帝，谋之不臧。七十万人，兹焉惶惶。发石此山，言础於坟。若有凭依，屹住中逵。淫刑蹴迫，人力无施。故老相传，以狠名之。自昔太古，不封不树。不葛於沟，有薪於野。後圣有作，缘情不忍，为之棺椁。其在唐虞，则维寐木。噫嘻暴秦，虐用其人。坟而象山，下锢三泉。穷珍总奇，力瘁财殚。驱逐而前，如刈草菅。天毒其衷，神愤其凶。谪戍一呼，九州风从。白挺荆棘，指麾崤潼。险阻不阖，干戈倒锋。尸露於劫，燧燔於童。蓬颗无依，不十年中。禹葬会稽，不改其行。圣德洋洋，厥飨久长。至於汉刘，释之而言。中如可欲，犹隙南山。矧私其身，以尽其人。刻词狠石，炯戒千春。</p></blockquote>
<blockquote>
<p><code>3189页 卷七百一-李德裕-论公主上表状</code><br>
右，臣等伏见公主上表称妾李者。伏以臣妾之义，取其贱称，家人之称，即宜区别，因循旧章，恐未为得。臣等商量，今日以後，公主上表，从大长公主以下，并望令称某邑公主第几女上表，仍不令称妾。所冀臣子之道，因此正名。郡主、县主，亦望准此。未审可否？</p></blockquote>
<blockquote>
<p><code>3273-3274页 卷七百十八-吴武陵-阳朔县厅壁题名</code><br>
群山发海峤，顿伏腾走数千里而北。又发衡巫，千馀里而南。咸会於阳朔。朔经四百里，孤崖绝巘，森耸骈植。类三峰九疑，析成天柱者，凡数百里。如楼通天，如阙凌霄，如修竿，如高旗。<br>
批注：阳朔山水。</p></blockquote>
<blockquote>
<p><code>3273-3274页(误) 卷七百三十一-贾餗-五色露赋（以「率土康乐之应」为韵）</code><br>
露彩呈祥，厥状非一。表四方之具庆，故五色而俱出。间朱青以腾文，杂元黄而成质。则沐圣泽者畴敢不祗，被湛恩者罔有不率。大化式孚，瑞物斯睹。究其原兮则一，分其色兮惟五。暧空之际，若丽非烟之祥；润块之时，如启建侯之土。坤化无方，至精宣光。且见凝夫渥彩，孰云晞以朝阳。虽有本於三光，三光不得不比；谅无当於五色，五色不得不彰。岂直超绛雪，掩元霜。空挹瀼瀼之灵气，酌湑湑之神浆。始也结以成形，自东方而转色；今也出於协庆，犹上天而降康。则知时在中和，何物不乐。超飞走而为瑞，与风雨而咸若。不资揭以金茎，宁假承於琼爵。炼石初染，状娲皇之补天；鸳瓦才沾，类彩凤之巢阁。在汉武时，方朔陈词。涉吉云之异境，得五露之灵滋。曷若我後统寰海之有截，应天地之无私。包众瑞之备矣，选列辟而观之。自然阴阳降祉，天人合应。吸沆瀣延楚客之情，咏厌浥动诗人之兴。若以彼而方此，曾不得侔色而揣称。</p></blockquote>
<blockquote>
<p><code>3507页 卷七百六十一-蒋儇-石壁院记</code><br>
县城西郛七十里，有东汉春谷县之遗址，後因以名乡。乡之北鄙，抵於大山之峰岩，秀异於他山；山之林峦，温润於他木，议者以为下有泉洞故尔。洞门如圭，势实天凿。四面来束，两崖相撑。腹内周圆，似刳而成。仰视嵌空，怪状非一。若羽若鳞，若动若植。不知所以然者。盖疑山川阴阳，有吐纳蓄泄之道。下有流泉，浅深未测。洞门右拥，复穿石窦。达於洞外，注为澄潭。下灌良田，功侔造化。若乃松韵秋景，鸟鸣春林，野花争芳，吐火喷雪，不可得而名也。洞之西偏，有石壁屹立，高三十馀仞，广袤等夷。有类丹青，元黄错杂。垂萝引蔓，布列缨緌。石壁之下，复有名园。流泉绕其两面，岩翠环其四隅。先是故吏部常选乐安蒋公讳诵有之，未遑经始，而传於故明州司功参军蒋公讳珵。司功之季年，顾命其子孙曰：「是地也。邻接灵境，不树艺桑麻，可请名僧，崇建兰若。依托寺宇，而根固焉。」是以君子韪之。系既免丧，於太和七年，有禅僧超觉，自金陵杖锡而至，曰：「我寻山水者。」度量宏博，珠融月圆。系乃以前意见托，忻然而受。觉公乃经丈尺，具畚挶，芟治繁芜，凿石夷壤，建置方丈，而景象旋生矣。於戏！天作灵奇，而觉公润色之，以合天地之心。开成二年，请附属於隐静寺。时上座僧文度、寺主僧道琮、都维那僧文昱皆道门枢辖，释氏师长。乃曰：「此地斯来，符西徵矣。」贞元中，故工部尚书博陵崔公字斯邑也，曾游兹洞。崔公佳之，有纪行之什。自洞回骖，亲翰於寺之壁。事既契叶，不其休哉！遂兼以公之作闻於官司，因隶於隐静寺焉。觉公欲刊石为记，使後人知其所由来。乃有处士南阳左欢，实邱明之遐裔，亦当今之俊选。好逑钱媛，始契宜家。惜夭桃之芳晨，痛梧桐之先落。凤琴罢响，鱼目常开。舍其服玩妆奁，独致丰碑之用。昔羊公遗爱，堕泪於岘山；今左氏思贤，凄凉於石壁。儇固不才，讵识文章之纪律。以宗室之休美，辄受命而为记。蒋秀士前序其事。即会昌二年九月二十七日，树碑庆赞，悉皆周备。至五年天下废寺，遂被随例废毁。今逢明代，精舍重兴。左公恐绝其灵迹，尽忠竭诚，又出数缗，再留後纪，资其存殁，福寿无疆，永为不朽！</p></blockquote>
<blockquote>
<p><code>3958页 卷八百五十一-高居诲-于阗记</code><br>
自灵州过黄河，行三十里，始涉沙入党项界。曰细腰沙、神树沙，至三公沙，宿月支都督帐。自此沙行四百馀里，至黑堡沙，沙尤广。遂登沙岭。沙岭，党项牙也。其酋曰捻崖天子。渡曰亭河。至凉州。凉州西行五百里，至甘州。甘州，回鹘牙也。其南山百馀里，汉小月支之故地也。有别族号鹿角山沙陀，云朱邪氏之遗族也。自甘州西始涉碛。碛无水，载水以行。甘州人教晋使者作马蹄木涩四窍，马蹄亦作四窍而缀之。驼蹄则包以皮，乃可行。西北五百里至肃州，渡金河。西百里出天门关，又西百里出玉门关。经吐蕃，男子冠中国帽，妇人辫戴瑟瑟。云珠之好者，一珠易一良马。西至瓜州、沙州。二州多中国人，闻晋使者来，其刺史曹元深等郊迎，问使者天子起居。瓜州南十里鸣沙山，云冬夏殷殷有声如雷，云禹贡流沙也。又东南十里三危山，云三苗之所窜也。其西渡都乡河曰阳关；沙州西曰仲云族。其牙帐居胡卢碛。云仲云者，小月支之遗种也。其人勇而好战，瓜沙之人皆惮之。胡卢碛，汉明帝时征匈奴，屯田於吾卢，盖其地也。地无水而常寒多雪，每天暖雪消乃得水。匡邺等西行入中云界，至大屯城，仲云遣宰相四人、都督三十七人候晋使者。匡邺等以诏书慰谕之，皆东向拜。自仲云界西，始涉兼碛。无水，掘地得湿沙，置之胸以止渴。又复渡陷河，伐柽置水中乃渡，不然则陷。又西至绀州。绀州，于阗所置也，在沙州西南，云去京师九千五百里矣。又行二日至安军州，遂至于阗。圣天衣冠如中国，其殿皆东向，曰金册殿。有楼曰七凤楼。以葡萄为酒，又有紫酒、青酒，不知其所酿，而味尤美。其食粳沃以蜜，粟沃以酪。其衣布帛。有园圃花木，俗喜鬼神而好佛。圣天居处，尝以紫衣僧五十人列侍。其年号同庆二十九年。其国东南曰银州、卢州、湄州。其南千三百里曰玉州，云汉张骞所穷河源，出于阗而山多玉者，此也。</p></blockquote>
<blockquote>
<p><code>4051页 卷八百七十三-陈致雍-大傩议</code><br>
某日磔鸡於宫门，及国东南西北城四门，每门用雄鸡一只磔悬，又於国门西方设牲用少牢，告祭太阴神曰：“维年月日，嗣天子遣太祝臣某，昭告於太阴之神。元冬已谢，青阳驭节，惟神屏除凶养疠，无有後艰。谨以清酌敬荐於神，尚飨。”祭毕，黄门小童年十二岁十三岁以下一百二十人，杂画衣假熊罴等面，执鞭仗火炬等，分为六队。队师二员执仗鼓，四员持钲，用桃皮筚篥笛一部。队师一员，黄金四目，元衣朱裳，扬戈执戟，押侲童立於前殿。队师指呼十二神名毕，鼓噪入诸宫室，遍逐疫，从西门出，以火授骑士，传炬疾驰，投火於西门外水次而还。有司设桃梗郁垒，礼毕。</p>
<p>臣致雍谨按《周礼》：“方相氏掌蒙熊皮，黄金四目，元衣朱裳，执戈扬盾，帅百隶而时傩，以索室驱疫。”傩，却也，却逐疫疠凶恶。夫阴阳之气，不即时退，疠鬼随而为人作祸。月令，季春命国傩，谓阴气至不止，害将及人，故傩阴气。仲秋天子乃傩，阳气不衰，亦将害人，故傩阳气。阳，君也，臣无傩君之道，故称天子。此二傩，皆为阴阳气不退，故国家以礼傩之。季冬命有司大傩，强阴用事，疠鬼随出害人，故作逐疠之方相，犹仿想也。仿想，畏怕之貌也。司马彪《续汉书礼仪志》云：“先腊一日大傩，谓之逐疫。中黄门年十二以下百二十人为侲子，赤幡皂裳，方相氏引逐禁中。帝御前殿，黄门侲子唱和呼十二神，鼓噪炬火，逐疫出端门。五营骑士传火，弃洛水中，设桃梗郁垒，出土牛於丑地，以送寒气。”《隋志》云：“北齐晦季冬日逐疫，禁中鼓噪出，分六道出郭门。”今礼皆从而行之。执事十二执鞭何？鸣鞭所以警怛疫疠，使之去也。十二者，从天之大数。谓之侲子何？《西京赋》云：“侲童程材。”薛综《注》云：“侲，善也。”选其锐捷之善者，故云侲子。用太卜太巫师何？傩者扶阳遣阴，太卜主阴阳之事故也。《周礼》：“男巫掌冬堂赠，无方无算。”郑云：“逐疫赠送不祥，巫与神通言，送使东西远近，无常节也。”月令，季春命国傩，九门磔禳，以毕春气。磔犬於九门。犬属金，所以抑金扶水，毕成春功。东门盛德所在，无所禳也。又季冬命有司大傩旁磔，谓遍十二门也。亦是扶阳抑金助木也。《隋志》：“春季磔牲宫门及四城门。冬季大傩亦如之。其牲每门用羝羊及雄鸡一。”今礼不用，但磔鸡，鸡属酉，为舍磔之，所以助杀阴也。九门是何门？九门谓皋库雉应路是五也，国门六也，近郊门七也，远郊门八也，关门九也。磔谓取白犬磔破其腹。磔犹张也，谓披张其犬於九门也，禳告四方之神，止其灾疠。犬属金，金克木，所以抑金扶木，毕成春功。东方三门不磔者春位不杀，且盛德所在，无所禳也。<br>
批注：大傩。</p></blockquote>
<blockquote>
<p><code>4148页 卷八百九十六-罗隐-木偶人</code><br>
汉祖之围平城也，陈平以木女解之。其後徐之境以雕木为戏，丹ぬ之，衣服之，虽狞（阙）勇态，皆不易其身也。是以後人其言木偶者，必以徐为宗。尝过留，留即张良所封也。平与良皆位至丞相，是宜俱以所习渍於风俗。良以绝粒不反，今留无复绝粒者。而平之木偶，往往有之。其剞劂移人也如是。<br>
批注：木偶。</p></blockquote>
<blockquote>
<p><code>4415页 卷九百五十九-石山辉-金赋</code><br>
夫五气降於五行，五星均於五德，助天地而为政，体阴阳之有则。牺图八卦之文，所以化成；禹锡九畴之道，由其平直。分宗别序，正位辨方，春青夏赤，羽黑宫黄。育龟麟之体貌，焕鸾凤之文章，物庶几而尽善，然後从革而能刚。若夫寅亮阴德，发挥秋令，帝少昊而为主，神蓐收而在正。生水克木，非无父母之仪；承土伏火，亦有谦卑之性。尔其於乾道则使候入青女，光垂白陆，寒阴作而霜露浓，杀气横而风雨肃。此金之节也。尔其於坤道则使麦苗含秀，二粒同稃，既收成於万物，复摇落於千株。此又金之功也。尔其於王事则使出军行师，拥旄仗钺，所以征叛逆而敷明伐。此又金之威也。尔其於人事则使农夫业就，商旅懋迁，储蓄邦家之重，钱刀布泉之先。此又金之利也。彼观其山川含育之秘，采掇工取之程，镕铸陶钧之术，雕镌磨砺之形，非一途而共贯，实万象而殊名。用之为鼎，天下之至宝；用之为剑，天下之至精；用之为量，天下之至信；用之为镜，天下之至明。亦有金河、金濑，金潭、金穴，金谷、金陵，金城、金埒。紫山重夷吾之对，光石讶胡人之别。渤澥水之仙宫，西北荒之神阙。鱼龙雀马之玩，钟鼓楼台之列。皆具美於明图，岂能穷於缕说？余复何为，长贫若斯？扬雄之产非广，季布之诺无移。嫌众口之销铄，嘉同心之见知。命舛时泰，将通复否，徒效拙於凌霄，实劳工於画水。无体物之奇策，失缘情之妙旨。太冲《三都》，分从陆云之笑；孟坚《两京》，甘受张衡之鄙。</p></blockquote>
<blockquote>
<p><code>4427-4428页 卷九百六十一-阙名-绘事后素赋（以“瑟彼玉瓒，黄流於中”为韵）</code><br>
穆彼作绘，闻诸色工，增乎华谅以文为质，分乎像示非素不终。惟绘也成文不乱，惟素也允执厥中。盖以昭圣人微论，喻君子饰躬，岂分黑黄与苍赤，列山龙与华虫？已哉古人！以盼倩之姿，彰敦朴之俗。知女得其礼，不专於舜华；士有其容，或同於冠玉。虽言词为藻绘，威仪为朱绿，自可果行不回，持礼自勖。亦犹布采者以质相从，为素者以绚相属。借如叶公之绘飞蚪也。蟠蜿腾骧，非素则其势不扬；汉氏之图明妃也，婵娟窈窕，非素则其容不彰。是以间其文彩，布厥元黄，譬瀑布之界道，如沟塍之画疆。然後五色成文，班简而不杂；遐方图物，赋鼎而可详。且无文无质，其比如栉，何贵专一之琴瑟？不离不乱。其间如伞，自同流中之圭瓒，既点缀而无遗，亦联绵而不断。原夫染人献色，工人始谋，巧心方逞，濡翰方流，似刃地之无碍，疑茧绪之方抽。入众色之中，自分文质；发群象之表，如别薰莸。且殊受采之性，宁有夺朱之忧。则知素之体也真，绘之色也侈，守厥贞白，杂乎丽靡。理众惟寡，既以一而处多；守朴不雕，遂出此而入彼。将黼黻而夺丽，匪组织之所拟。别有彬彬向就，屑屑行诸，志惟厉乃，仁则依於，期霄汉之振拔，假词赋为蘧庐。读孔圣之言，虽云由已；承卜商之问，终愧起予。</p></blockquote>
<blockquote>
<p><code>15页 唐文拾遗-卷四-元宗-寒食禁火勅</code><br>
礼标纳火之禁，语有钻燧之文，所以燮理寒燠，节宣气候。自今以後，寒食并禁火三日。（《唐会要》二十九）<br>
批注：介子推与火历。</p></blockquote>
<blockquote>
<p><code>15页 唐文拾遗-卷四-元宗-停用赤色勅</code><br>
近改旗帜为赤黄，以符土德。其诸卫队仗绯色者，宜令所司依内出黄色样，即造。其枪并用赤稠木，仍依本色，不须更染别色，长一丈四尺为限。其诸军职掌有先用火焰绯幡处，宜各依一样送付诸道，准此改换，先用赤色宜停。（《唐会要》三十二）</p></blockquote>

</section>


    <footer class="article-footer">
    
    <section class="article-tags">
        
            <a href="/tags/%E5%8F%A4%E4%BB%A3%E5%85%B8%E7%B1%8D/">古代典籍</a>
        
    </section>


    
    <section class="article-copyright">
        <svg xmlns="http://www.w3.org/2000/svg" class="icon icon-tabler icon-tabler-copyright" width="24" height="24" viewBox="0 0 24 24" stroke-width="2" stroke="currentColor" fill="none" stroke-linecap="round" stroke-linejoin="round">
  <path stroke="none" d="M0 0h24v24H0z"/>
  <circle cx="12" cy="12" r="9" />
  <path d="M14.5 9a3.5 4 0 1 0 0 6" />
</svg>



        <span>Lau Joe &amp; Soar Freely All rights reserved.</span>
    </section>
    </footer>


    
</article>

    

    

<aside class="related-content--wrapper">
    <h2 class="section-title">相关文章</h2>
    <div class="related-content">
        <div class="flex article-list--tile">
            
                
<article class="has-image">
    <a href="/p/%E5%8F%A4%E4%BB%A3%E5%85%B8%E7%B1%8D%E4%B9%A1%E8%A8%80%E8%A7%A3%E9%A2%90-%E5%90%B4%E4%B8%8B%E8%B0%9A%E8%81%94/">
        
        
            <div class="article-image">
                <img src="/p/%E5%8F%A4%E4%BB%A3%E5%85%B8%E7%B1%8D%E4%B9%A1%E8%A8%80%E8%A7%A3%E9%A2%90-%E5%90%B4%E4%B8%8B%E8%B0%9A%E8%81%94/homepage.bcbc045baa2f694e00b1b34e0494e0d9_hu_2da87a79b4883e90.jpg" 
                        width="250" 
                        height="150" 
                        loading="lazy"
                        alt="Featured image of post 「古代典籍」乡言解颐 吴下谚联"
                        
                        data-hash="md5-vLwEW6ovaU4AsbNOBJTg2Q==">
                
            </div>
        

        <div class="article-details">
            <h2 class="article-title">「古代典籍」乡言解颐 吴下谚联</h2>
        </div>
    </a>
</article>

            
                
<article class="has-image">
    <a href="/p/%E5%8F%A4%E4%BB%A3%E5%85%B8%E7%B1%8D%E4%BB%AA%E7%A4%BC/">
        
        
            <div class="article-image">
                <img src="/p/%E5%8F%A4%E4%BB%A3%E5%85%B8%E7%B1%8D%E4%BB%AA%E7%A4%BC/homepage.a39362b4e5c5eaf1cc4f15cbaa11e41e_hu_459e4d47d2f338a2.jpg" 
                        width="250" 
                        height="150" 
                        loading="lazy"
                        alt="Featured image of post 「古代典籍」仪礼"
                        
                        data-hash="md5-o5NitOXF6vHMTxXLqhHkHg==">
                
            </div>
        

        <div class="article-details">
            <h2 class="article-title">「古代典籍」仪礼</h2>
        </div>
    </a>
</article>

            
                
<article class="has-image">
    <a href="/p/%E5%8F%A4%E4%BB%A3%E5%85%B8%E7%B1%8D%E5%8C%97%E6%B8%B8%E5%BD%95/">
        
        
            <div class="article-image">
                <img src="/p/%E5%8F%A4%E4%BB%A3%E5%85%B8%E7%B1%8D%E5%8C%97%E6%B8%B8%E5%BD%95/homepage.745928aee3fcd9889e5fa05e72d8416c_hu_6e53dc3ef6d21653.jpg" 
                        width="250" 
                        height="150" 
                        loading="lazy"
                        alt="Featured image of post 「古代典籍」北游录"
                        
                        data-hash="md5-dFkoruP82YieX6BecthBbA==">
                
            </div>
        

        <div class="article-details">
            <h2 class="article-title">「古代典籍」北游录</h2>
        </div>
    </a>
</article>

            
                
<article class="has-image">
    <a href="/p/%E5%8F%A4%E4%BB%A3%E5%85%B8%E7%B1%8D%E5%B7%A2%E6%9E%97%E7%AC%94%E8%B0%88/">
        
        
            <div class="article-image">
                <img src="/p/%E5%8F%A4%E4%BB%A3%E5%85%B8%E7%B1%8D%E5%B7%A2%E6%9E%97%E7%AC%94%E8%B0%88/homepage.bd4f802e54dab30b1d35b7dae2fae35c_hu_53fe5def04d5ad6a.jpg" 
                        width="250" 
                        height="150" 
                        loading="lazy"
                        alt="Featured image of post 「古代典籍」巢林笔谈"
                        
                        data-hash="md5-vU&#43;ALlTaswsdNbfa4vrjXA==">
                
            </div>
        

        <div class="article-details">
            <h2 class="article-title">「古代典籍」巢林笔谈</h2>
        </div>
    </a>
</article>

            
                
<article class="has-image">
    <a href="/p/%E5%8F%A4%E4%BB%A3%E5%85%B8%E7%B1%8D%E6%8A%B1%E6%9C%B4%E5%AD%90%E5%86%85%E7%AF%87%E6%A0%A1%E9%87%8A/">
        
        
            <div class="article-image">
                <img src="/p/%E5%8F%A4%E4%BB%A3%E5%85%B8%E7%B1%8D%E6%8A%B1%E6%9C%B4%E5%AD%90%E5%86%85%E7%AF%87%E6%A0%A1%E9%87%8A/homepage.62c9e5d957ef4230d7aebd008f734aa4_hu_a702865a03e715df.jpg" 
                        width="250" 
                        height="150" 
                        loading="lazy"
                        alt="Featured image of post 「古代典籍」抱朴子内篇校释"
                        
                        data-hash="md5-Ysnl2VfvQjDXrr0Aj3NKpA==">
                
            </div>
        

        <div class="article-details">
            <h2 class="article-title">「古代典籍」抱朴子内篇校释</h2>
        </div>
    </a>
</article>

            
        </div>
    </div>
</aside>

     
    
        
    <script src='//unpkg.com/@waline/client@v2/dist/waline.js'></script>
<link href='//unpkg.com/@waline/client@v2/dist/waline.css' rel='stylesheet'/>
<div id="waline" class="waline-container"></div>
<style>
    .waline-container {
        background-color: var(--card-background);
        border-radius: var(--card-border-radius);
        box-shadow: var(--shadow-l1);
        padding: var(--card-padding);
        --waline-font-size: var(--article-font-size);
    }
    .waline-container .wl-count {
        color: var(--card-text-color-main);
    }
</style><script>
    
    Waline.init({"dark":"html[data-scheme=\"dark\"]","el":"#waline","emoji":["https://github.elemecdn.com/@waline/emojis@1.2.0/tieba/","https://github.elemecdn.com/@waline/emojis@1.2.0/bilibili/","https://github.elemecdn.com/@waline/emojis@1.2.0/qq/","https://github.elemecdn.com/@waline/emojis@1.1.0/weibo"],"locale":{"admin":"博主","placeholder":"🎉 欢迎留下您的评论。"},"pageview":true,"requiredMeta":["name","email"],"serverURL":"https://waline.laujoe.top/"});
</script>

    

    <footer class="site-footer">
    <section class="copyright">
        &copy; 
        
        2025 Lau Joe &amp; Soar Freely All rights reserved. 如需转载与引用，请注明文章链接及作者。
    </section>
    
     
    <section class="running-time">
        本网站已正常运行
        <span id="runningdays" class="running-days"></span>
    </section>    

    
    <section class="totalcount">
        
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
            
        
        发表了122篇文章 · 
        总计1,035.72k字
    </section>

    <script>
        (function(u, c) {
          var d = document, t = 'script', o = d.createElement(t),
              s = d.getElementsByTagName(t)[0];
          o.src = u;
          if (c) { o.addEventListener('load', function(e) { c(e); }); }
          s.parentNode.insertBefore(o, s);
        })('//cdn.bootcss.com/pangu/4.0.7/pangu.min.js', function() {
          pangu.spacingPage();
        });
    </script>
    
</footer>




    



    
<div class="pswp" tabindex="-1" role="dialog" aria-hidden="true">

    
    <div class="pswp__bg"></div>

    
    <div class="pswp__scroll-wrap">

        
        <div class="pswp__container">
            <div class="pswp__item"></div>
            <div class="pswp__item"></div>
            <div class="pswp__item"></div>
        </div>

        
        <div class="pswp__ui pswp__ui--hidden">

            <div class="pswp__top-bar">

                

                <div class="pswp__counter"></div>

                <button class="pswp__button pswp__button--close" title="Close (Esc)"></button>

                <button class="pswp__button pswp__button--share" title="Share"></button>

                <button class="pswp__button pswp__button--fs" title="Toggle fullscreen"></button>

                <button class="pswp__button pswp__button--zoom" title="Zoom in/out"></button>

                
                
                <div class="pswp__preloader">
                    <div class="pswp__preloader__icn">
                        <div class="pswp__preloader__cut">
                            <div class="pswp__preloader__donut"></div>
                        </div>
                    </div>
                </div>
            </div>

            <div class="pswp__share-modal pswp__share-modal--hidden pswp__single-tap">
                <div class="pswp__share-tooltip"></div>
            </div>

            <button class="pswp__button pswp__button--arrow--left" title="Previous (arrow left)">
            </button>

            <button class="pswp__button pswp__button--arrow--right" title="Next (arrow right)">
            </button>

            <div class="pswp__caption">
                <div class="pswp__caption__center"></div>
            </div>

        </div>

    </div>

</div><script 
                src="https://cdn.jsdelivr.net/npm/photoswipe@4.1.3/dist/photoswipe.min.js"integrity="sha256-ePwmChbbvXbsO02lbM3HoHbSHTHFAeChekF1xKJdleo="crossorigin="anonymous"
                defer
                >
            </script><script 
                src="https://cdn.jsdelivr.net/npm/photoswipe@4.1.3/dist/photoswipe-ui-default.min.js"integrity="sha256-UKkzOn/w1mBxRmLLGrSeyB4e1xbrp4xylgAWb3M42pU="crossorigin="anonymous"
                defer
                >
            </script><link 
                rel="stylesheet" 
                href="https://cdn.jsdelivr.net/npm/photoswipe@4.1.3/dist/default-skin/default-skin.min.css"crossorigin="anonymous"
            ><link 
                rel="stylesheet" 
                href="https://cdn.jsdelivr.net/npm/photoswipe@4.1.3/dist/photoswipe.min.css"crossorigin="anonymous"
            >

            </main>
        </div>
        <script type="text/javascript" src="/ts/main.0cfc05a2fb3e93f4fdb0c9e18b6a4c98cb32316def8db6fc5b2a1522bc17af8c.js" defer></script>
<script>
    (function () {
        const customFont = document.createElement('link');
        customFont.href = "https://fonts.googleapis.com/css2?family=Lato:wght@300;400;700&display=swap";

        customFont.type = "text/css";
        customFont.rel = "stylesheet";

        document.head.appendChild(customFont);
    }());
</script>

    

  <div id="particles-js"></div>

  <script src=https://laujoe.github.io/background/particles.min.js></script>
  <script>
    particlesJS.load('particles-js', "https://laujoe.github.io/background/particlesjs-config.json", function() {
      console.log('particles.js loaded - callback');
    });
  </script>
  
  <style>
    #particles-js {
      position: fixed;
      top: 0;
      left: 0;
      width: 100%;
      z-index: -1;
    }
  </style>


  <style>
  @font-face {
    font-family: '汇文仿宋001';
    src: url(https://laujoe.github.io/font/%E6%B1%87%E6%96%87%E4%BB%BF%E5%AE%8B001.ttf) format('truetype');
  }

  :root {
    --base-font-family: '汇文仿宋001';
    --code-font-family: '汇文仿宋001';
  }
</style>


<a href="#" id="back-to-top" title="返回顶部"></a>


<style>
  #back-to-top {
    display: none;
    position: fixed;
    bottom: 20px;
    right: 55px;
    width: 55px;
    height: 55px;
    border-radius: 7px;
    background-color: rgba(64, 158, 255, 0.5);
    box-shadow: var(--shadow-l2);
    font-size: 30px;
    text-align: center;
    line-height: 50px;
    cursor: pointer;
  }

  #back-to-top:before {
    content: ' ';
    display: inline-block;
    position: relative;
    top: 0;
    transform: rotate(135deg);
    height: 10px;
    width: 10px;
    border-width: 0 0 2px 2px;
    border-color: var(--back-to-top-color);
    border-style: solid;
  }

  #back-to-top:hover:before {
    border-color: #2674e0;
  }

   
  @media screen and (max-width: 768px) {
    #back-to-top {
      bottom: 20px;
      right: 20px;
      width: 40px;
      height: 40px;
      font-size: 10px;
    }
  }

   
  @media screen and (min-width: 1024px) {
    #back-to-top {
      bottom: 20px;
      right: 40px;
    }
  }

   
  @media screen and (min-width: 1280px) {
    #back-to-top {
      bottom: 20px;
      right: 55px;
    }
  }

   
  @media screen and (min-width: 1536px) {
    #back-to-top {
      visibility: hidden;
    }
  }
</style>


<script>
  function backToTop() {
    document.documentElement.scrollIntoView({
      behavior: 'smooth',
    })
  }

  window.onload = function () {
    let scrollTop =
      this.document.documentElement.scrollTop || this.document.body.scrollTop
    let totopBtn = this.document.getElementById('back-to-top')
    if (scrollTop > 0) {
      totopBtn.style.display = 'inline'
    } else {
      totopBtn.style.display = 'none'
    }
  }

  window.onscroll = function () {
    let scrollTop =
      this.document.documentElement.scrollTop || this.document.body.scrollTop
    let totopBtn = this.document.getElementById('back-to-top')
    if (scrollTop < 200) {
      totopBtn.style.display = 'none'
    } else {
      totopBtn.style.display = 'inline'
      totopBtn.addEventListener('click', backToTop, false)
    }
  }
</script>


<script>
  let s1 = '2025-2-15'; 
  s1 = new Date(s1.replace(/-/g, "/"));
  let s2 = new Date();
 
  
  let diffInMilliseconds = s2.getTime() - s1.getTime();
  let totalDays = Math.floor(diffInMilliseconds / (1000 * 60 * 60 * 24));
 
  
  let years = s2.getFullYear() - s1.getFullYear();
  let months = s2.getMonth() - s1.getMonth();
  let days = s2.getDate() - s1.getDate();
 
  
  if (days < 0) {
    months -= 1;
    let prevMonth = new Date(s2.getFullYear(), s2.getMonth(), 0); 
    days += prevMonth.getDate();
  }
  if (months < 0) {
    years -= 1;
    months += 12;
  }
 
  
  let result = `${years}年${months}月${days}天`;
  document.getElementById('runningdays').innerHTML = result;
 </script>
 




<script src="https://cdn.jsdelivr.net/npm/aplayer/dist/APlayer.min.js"></script>


<div id="aplayer"></div>

<script>
    const home = "https://laujoe.github.io/"
    console . log(home)
    const ap = new APlayer({
      container: document.getElementById('aplayer'),
      fixed: true,
      lrcType: 3,
      autoplay: false,
      listMaxHeight: '80px',
      audio: [
        {
            name: 'Merry Christmas Mr. Lawrence',
            artist: '坂本龙一',
            url: home +  'music/坂本龙一-Merry-Christmas-Mr. Lawrence/song.mp3',
            cover: home + 'music/坂本龙一-Merry-Christmas-Mr. Lawrence/cover.jpg',
            lrc: home + 'music/坂本龙一-Merry-Christmas-Mr. Lawrence/lyric.lrc',
        },
        
        {
            name: 'EXA SCALE',
            artist: 'SPiCYSOL',
            url: home +  'music/SPiCYSOL-EXA-SCALE/song.mp3',
            cover: home + 'music/SPiCYSOL-EXA-SCALE/cover.jpg',
            lrc: home + 'music/SPiCYSOL-EXA-SCALE/lyric.lrc',
        },

        {
            name: 'Sex On Fire',
            artist: 'SPiCYSOL',
            url: home +  'music/SPiCYSOL-Sex-On-Fire/song.mp3',
            cover: home + 'music/SPiCYSOL-Sex-On-Fire/cover.jpg',
            lrc: home + 'music/SPiCYSOL-Sex-On-Fire/lyric.lrc',
        },

        {
            name: 'Coconut Tree (SUI Sessions)',
            artist: 'Ching G Squad',
            url: home +  'music/Coconut-Tree/song.mp3',
            cover: home + 'music/Coconut-Tree/cover.jpg',
            lrc: home + 'music/Coconut-Tree/lyric.lrc',
        },

        {
            name: 'Feel Alive',
            artist: '王以太',
            url: home +  'music/王以太-Feel Alive删减/song.mp3',
            cover: home + 'music/王以太-Feel Alive删减/cover.jpg',
            lrc: home + 'music/王以太-Feel Alive删减/lyric.lrc',
        },

        {
            name: 'Say You Love Me',
            artist: '西原健一郎 feat.Tamala',
            url: home +  'music/西原健一郎-Say-You-Love-Me-feat.Tamala/song.mp3',
            cover: home + 'music/西原健一郎-Say-You-Love-Me-feat.Tamala/cover.jpg',
            lrc: home + 'music/西原健一郎-Say-You-Love-Me-feat.Tamala/lyric.lrc',
        }
    ]
});


    

    window.onbeforeunload = () => {
        
        const playInfo = {
            index: ap.list.index,
            currentTime: ap.audio.currentTime,
            paused: ap.paused
        };
        localStorage.setItem("playInfo", JSON.stringify(playInfo));
    };

    

    window.onload = () => {
        
        const playInfo = JSON.parse(localStorage.getItem("playInfo"));
        if (!playInfo) {
            return;
        }
        
        ap.list.switch(playInfo.index);
        
        setTimeout(() => {
            
            ap.seek(playInfo.currentTime);
            
            if (!playInfo.paused) {
                ap.play()
            }
        }, 500);
    };
</script>

    </body>
</html>
